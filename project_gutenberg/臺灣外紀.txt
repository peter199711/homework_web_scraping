臺灣外紀
---
序
---
　　自序　　余歷稽帝業之正莫如我世祖章皇帝也。世祖當甲申之變整提一旅戡亂除奸應天順人承繼大統。以及今上萬國賓服。惟臺灣鄭氏與二三故老遵奉舊朔孤承海外恃波濤之險來往條忽騷擾邊疆費朝廷無數金錢以至遷移五省屢勤南顧之憂者四十年。其間英傑沒於王事者指不勝屈是殺運之未盡故也。迨至殺運告終盛世將見天必生散金之姚公以撫之。施侯六月興師果敢在於人謀一戰決計見機體乎天意。遂將臺灣荒服之地為朝廷收入版圖四海歸一焉。但成功髻年儒生能痛哭知君而舍父克守臣節事未可泯。況有故明之嘀寧靖王從容就義五姬亦從之死是臺灣成功之踞實為寧靖王而踞亦蜀漢之北地王然。故就其始末廣搜輯成。誠閩人說閩事以應纂修國史者採擇焉。　　時康熙四十三年歲次甲申冬至後三日九閩珠浦東旭氏江日昇謹識於雲陽之寄軒。
---
　　陳序　　余司譯南詔於康熙四十八年己丑春獲交珠浦江子東旭蓋循循然重厚博物君子也。嗣出其所輯臺灣外志凡十卷而囑敘於予予讀其書起明季擁眾紀我朝歸順垂六十年。其間島嶼之阻絕、城壘之沿革、鎮弁營將忠義背逆以至朝廷之徵討招徠、沿海之戰徵區畫靡不廣羅窮搜瞭如指掌間。洵志乘之大觀班、馬之倫匹也。　　蓋嘗論之作史有三長曰才、日學、曰識。非具曠世之才者不能旴衡千古驅策百家非負蓋世之學者不能參稽明傭討論精詳至英權衡統係斟酌褒譏之得宜尤非抱卓絕之識者不辦也。故作史難而作偏隅之史為尤難。考成功以有明賜姓避竄臺灣奉永曆故朔三十有七年。蹟其仗義執言全髮守節庶幾齊田橫遺風不可謂非偉男子然以我朝視之則固勝國遊魏、海隅窮魄也律以犯邊梗化夫復何辭作史者當聖朝全盛之時記邊島竊據之跡使孤忠遺憤獲伸於光天化日之下不戛戛乎其難哉今是編所記鄭氏於其不忘故國也如睹間關百奧天威咫尺之誠於其接遇王孫也如見相依為命保護備至之誼。忠肝義膽赫赫如在目前。至敘今皇帝之殷憂南額議撫議剿六月興師而鄭氏賓服臺灣底定殆亙古未有一統之夭下也。非江子才學素優而抱卓絕之識者焉能辦此哉他如寧睛王之就義從容、五姬從死與夫忠臣擴討、義士、閨閤節烈者尤惓惓三致意焉江子豈獨傭史氏之三長抑且有功於名教立頑起儒不巧矣　　三山弟岷源陳祈永拜題。
---
　　彭序　　康熙四十七年戊子春正月余遊閩嶠寓芝山蘭若獲交山陰余元聞。一日論有明崇禎帝諡法遂出其先王文武貞公奏疏暨造稿見示中有辨思烈謚號一書極光明正大而其謚為毅宗正皇帝者是先生一人之碩諭也。先生諱煌字武貞登天啟乙丑進士為殿試第一人入史館直諫敢言。捧誦之下令人想見古大臣遺風。第運丁陽九不獲展其大有為之志可嘆也　　元聞手一書其標目曰臺灣外志紀我朝新闢臺灣海外從來未有之土地也識明季海上鄭民事最詳。筆力古勁雅有龍門班緣風。及詢作者姓氏裡居始知為江子東旭撰。余因嘆曰「江子負如此才不獲纂修史館而乃淪落草野成一家言以自見其亦勞瘁矣乎」江子為甌閩士性嗜古文詞不拘章句學幼從其先人遊宦嶺表悉鄭氏行事因編次其所見聞備他日史官採取其用心良苦。而因事直書不置褒貶積歲月以成江子原無庸心於其間也。按鄭芝龍投誠後其子成功據臺灣海島故明王孫相依為命者垂數十年至癸亥歸順又有寧靖王從容就義至五姬偕從之死江子獨斷以成功臺灣之踞是以寧靖王而踞也。其卓識宏深且其間忠臣義士、孝子慈孫與夫閨閤之節烈罔不光如日月即當日公侯將帥出入其門不啻數十輩而鄭氏遂應五代諸侯之識可謂奇男子。江子今為之表彰不致海外荒服年久湮沒人皆謂大有功於鄭氏而詎知其有功於忠孝節義者為更多乎哉故讀是編者可以教孝、可以教忠、可以教義即閨閣聞之戶亦莫不油然生其節烈之心有功名教良匪淺鮮。異日以之登大廷備史氏之闕文江子與是書不朽矣　　余不敏謹為數語以弁其端。漢陽同學弟彭一楷拜手題。
---
　　鄭序　　天之生才豈偶然哉生是才必有所以用是才。然生才不一用亦不一或隆以南面百城或置之衡門泌水又甚者拂亂顛連無以自立。不可謂如彼者天生之、天用之可以見才如此者天生之、天未嘗用之不可以見才也。蓋必至是乃所以空、乏、動、忍使之奮發有為名當時、傳後世加厚之以無容湮沒者也。吾友江子東旭其先君當勝國之末嘗統數萬兵見天命有在歸誠我朝改武為文授州守之職。東旭為幼子最所鍾愛晨夕左右不離習知時事強記博聞疏財重義四壁蕭然。噫以如是之才際用人不次之會咸謂其必有合也。奈何命與時違歷落牢騷所如不偶行多坎壈。緣與友人計畫無如數何欲為鶯鳴義俠反成雀角謗疑構訟歲月徙倚縣庭因著臺灣外志一書。　　其書專為鄭氏而作始於明太祖非欲著明之始所以著鄭之始也首誌顏思齊所以誌鄭芝龍之始又所以誌開闢臺灣之始也。成功賜姓弱冠書生以半旅師踞金廈島彈光之地抗天下兵可不謂壯乎審時度勢效虯髯所為遁蹟臺灣存明故朔父子祖孫相繼四十年終明之世僅見一人。其間立心之誠偽、謀略之巧拙、部伍之嚴肅、將帥之勇驍、賢臣隱士之遺蹤、勝朝宗室之潛寓義土、忠臣、烈女、節婦凡有所見皆筆於書及至施侯奏功、鄭氏歸誠、寧靖王盡節、五姬殉難。東旭此書以臺灣之踞實為寧靖一人而踞寧靖王死而明絕其卓識宏深誠足千古。　　噫使東旭非構訟感憤徙倚縣庭安得此書而傳於世太史公薄西白演易、孔子春秋以及離騷、國語、兵法、呂覽、說難、孤憤、詩三百篇大抵聖賢發憤之所為作也。東旭具如是才成此一家言豈非天使之名當時、傳後世加厚之以無欲湮沒者乎較之南面百城其見才何何如耶　　余讀是書不能嘿嘿爰敘其所作之之由。雲陽誼教弟鄭應發頓首拜書。
---
　　余序　　余與江子東旭計別二十有三秋矣一旦既見於鵝城水濱相視其夢乎真耶鬚已蒼、髮已斑幸顏如昨而力尚壯。遂相攜登舫市酒痛飲索別後著述出所輯臺灣外志一書。展閱『凡例』內有「臺灣地將靈矣天必先假手顏思齊為之引子、紅毛為之規模、成功為之開闢俾朝廷收入版圖設為郡縣以垂萬世。」則全部瞭如指掌又何用細問紀年章節哉　　但不細加詳讀不知其盛衰有數忠節有人來脈去路事蹟茫然。是以典春衣、浮大白竭二日夜之功方悟太史展成先生西堂集中有「草雞夜鳴長尾大耳」之識茲卷首應之。展售繹之信天有善作文章手段引子者破承也規模者起講也開闢者二比落題也收為郡縣者中股結束也。文章成歟何以見天之善作文章當成功舍父君其間誠偽正曹操死於獻劍、王莽死於下士此固未足深論。第其守明故朔避遁臺灣與勝國宗室故老相守矢志不貳亦黃冠故鄉足以風後世為人臣者且可以佐國朝開闢從未有土地奠安天南牛壁。假若犯江南歸而金廈平是文章之無作手故戰勝於一時是天之正欲起講也。臺灣闢矣成功遂死金廈平矣鄭經郎遁。紅毛若不沈舟於普陀港、施侯若不遭颱於青水墘臺灣即得亦是二比之勞。將為我國家乎抑還之紅毛乎斯時荒蕪草創國家未必留之。還於紅毛臺灣乃五省屏藩地方遼遠紅毛者亦故明之最防範保無有宵小與合為祟沿邊。故天假之年數俾水土可服、耕鑿已繁仟陌交羅村落華美聖廟興矣人物蕃盛。況周之仁尚有管、蔡漢之德豈無彭、陳又仗彼為甲寅變尾耿之後為我國家遏閩、浙之熾得復兩粵口湖、楚、滇、黔特釜魚之遊耳是文章之頓挫落題也。丁巳康熙十六年之敗苟若從喇將軍之勸搖櫓東歸退守其間進貢受封亦可則文章淡而無奇。必使劉國軒恃其狡黠猖獗於漳、泉之間亦燈將滅而光必為燄烈此文章之波瀾也。意將盡矣自有散金姚督、必剿施侯六月風濤自然不興一戰敗北束手是聽聖朝俎豆未必可毀土地膏腴焉可輕棄擔承題留設為郡縣誠東南長策文章之結構也。將來可與粵瓊甲乙文人丘海出為聖朝桂石即鄭氏數十載抗逆天威、殘擾邊疆朝廷亦不探求且錫以公爵。嗚呼招降不從謀擒不得天其相之聖主赦之其亦有深得於忠義二字之報哉外志一書天直假東旭之筆發明彼定位乾坤、因時顯晦之意。據事直書而無猥談瑣語竄入其中不致忠孝節烈、賢臣隱士年久湮沒。備採史氏附光盛世則凡耕褥於斯、聚族於斯、官守於斯知其所自來。設置方略毋放僻邪侈棄本就末受天時地利之厚澤期奠安利益節用愛人副朝廷命官致治之深仁。實紀事之正有益風化自當垂其不朽。　　余讀竟不勝擊節。爰書數言以弁其端溫陵庚弟余世謙子遠氏書於鵝拔舟居。
---
　　吳序　　天下無可輕之人物亦無可棄之上地。蓋土地與人物相表裡人能立節立名則隨其所至之處皆成乾坤人因地而傑地亦因人而靈如今日之臺灣是也。　　臺灣本荒服自古以來未有人民居乎其間。迨鄭成功避遁於此蓽路而開斯土子經承其基業志倣田橫假明故朔四十餘年。雖抗逆天威擾害沿海居民然我皇上巍巍至德、休休有容憐其忠義、棄其小嫌歷年遣官招撫義不歸誠成功不失為守志之土鄭經亦不失為承業之子是臺灣因成功父於而重也。迨氣運告終而勝國子孫有寧靖王朱術桂全家盡節波濤為之嘆聲、風雨為之流淚是臺灣文因寧靖王而重也。嗚呼寧靖王死得其名善矣哉但鄭氏握兵權於海隅即前犯江南、後犯閩粵是天下只知有成功與經不知有寧靖王朱術桂也設使術桂不死則其名不傳亦與敗葉腐草同寂寂而無聞不幾為臺灣之山靈所笑乎惟其從容就義無慚勝國遺風不負成功開闢臺灣之壯志亦不負鄭經固守臺灣之苦心且五姬慷慨輕生氣勝男子而臺灣之山川草木能不因此而增光乎今東土人心順天意而歸本朝遂將臺灣之地收入版圖我皇上得此車書一統之盛大沛恩膏深加殄恤俾番、漢生靈各得其所是臺灣又被帝德之光將來甲於天下而愈添其生色也。夫以窮海遠裔之區有存誠守義之志士、捨生就死之王孫又有英雄豪傑懋建殊勳標名麟閣至於高人隱士閨壼節烈又昭昭在人耳目間。則臺灣之外志不可不修。　　余與江子東旭本會於西粵蒼梧閱其所輯臺灣外志。其中誅犯順不屈之人、存亡國盡忠眨事不致荒外年久湮沒誠聖世之公論也。且備錄文武職名詳載各官事實俾後來稽古儒生知開創臺灣者建其業、攻克臺灣者顯其功歸順臺灣者識其時、死難臺灣者彰其節據事直書以外名之深有得於春秋之義正合我皇上勸忠勸孝之大典豈非有助於名教之所為哉則斯志之作堪與經史並傳而東旭之才情識力直與左、莊、班、馬照映先後同垂不朽。余平日以鄭經守義羨成功之有子以術桂盡節欣勝國之有孫。今覽斯志相為符合。　　余與東旭未面而意氣相孚既面而傾蓋如舊故不禁歡欣鼓舞筆一言而弁其端。　　螺陽洛水庚弟盡臣氏吳存忠拜書於西粵蒼梧署內。
---
　　凡例　　一、是編首起明太祖者因鄭氏祖墓穴地不毀於江夏侯而有神護推其源也。　　一、是編敘李闖陷北京、馬士英專權誤國而又不詳其說者自有明更在不過引為接脈作鄭氏末節之說。　　一、是編多採及故明遺事有鄭氏之因也。如鄭芝龍官南澳時逢宇內擾攘令各府提撫舉將才黃道周被擒娶源有爭班位陳子壯、張家玉犯順有一介乞援之書粵西爭戰勝敗有太監來往之述。故不覺其絮叨亦取元世祖景炎、祥興君臣明太祖錄至正以後事實。今上亦命博學鴻詞纂修明史無避興朝忌諱誅犯順不屈之人存盡忠亡國之事誠聖世之公論也。　　一、是編原為鄭氏應出五代諸侯為故明嘆氣之前所識其鄭氏將帥即為鄭氏一時用。紀其一時之事或戰或敗書其實也不似水辯傳某人某甲狀若何戰數十合、數百合之類點寫模樣炫曜人目以作雅觀。　　一、是編當甲寅之變耿、尚、吳三家有關於鄭氏則為之述如無關於鄭氏自有國史在故不預說。　　一、是編臺灣係海外荒服地將靈矣欲入為中國邦天必先假手一人為之倡率如顏思齊者是為其引子紅毛者是為其規模鄭氏者是為其開闢。俾朝廷修入版圖設為郡縣以垂萬世。　　一、是編歷有年所加國朝從龍走鼎、奉命戡亂諸英傑不為諱名直書倣列國、三國體義非敢褻諸公益以重之使著名而垂不朽於萬世。　　一、是編以外名者鄭氏未奉正朔事是化外臺灣未入版圖地屬荒外。若以化外、荒外棄而弗志恐史氏訾其缺陷。茲編而以外名之一以示國家級靖方略修荒服於版圖之外一以胡鄭氏傾向真誠沾朝廷於教化之內。別外以重內法春秋之義也。　　一、是編鄭氏歷有年所所有爭戰事蹟頗多亦難枚述今就其關要者纂成觀者諒之。　　一、是編旁用句點、人名用旁畫、地名旁用空晝以便觀者之讚。　　一、是編於明紀或本末、或編年、或遣聞以及國朝定鼎名臣奏疏、平南實錄諸書又就當日所獵聞、事之親身目睹者廣為搜而輯成實學疏識淺匪敢言書不過聊以備風採耳。　　江日昇載誌。
---
　　鄭氏應讖五代記　　鄭芝龍字飛皇福建泉州府南安縣石井人封平國公加太師。投誠封同安侯。其先娶日本翁氏女生成功繼娶顏氏生四子恩、蔭、渡、襲。　　鄭成功芝龍長子原名森字大木泉州府南安學生員。芝龍引見隆武賜姓朱兼賜名成功欲令其父顧名思義。初封忠孝伯、宗人府府正照駙馬行事佩招討大將軍印。後永歷封漳國公繼而晉封延平王。妻董氏雷廉道董容先長女。生十子長經乳名錦聰、明、睿、智、寬、裕、溫、柔、發。年三十九卒於臺灣。　　鄭經成功長子字元之。妻唐氏尚書唐女孫無出。陳氏生六子、塽以下幼未詳。年三十九卒於臺灣。　　鄭克經長子。當甲寅之變經乘釁西渡仍踞金、廈各島允陳永華講令其在臺監國。大有材能剛正果斷見嫉諸叔。迨經死馮錫范遂譖諸叔以螟蛉說於董國太共謀殺之年十八兵民嘆惜。妻陳氏永華女正白旗、康熙甲戌科進士、官翰林陳夢球字字受之妹正白旗、康熙甲辰科進士陳還字素亭之姑從容盡節兵民無不嘆惜之　　鄭克塽經次子。投誠封正黃旗漢軍公。妻馮氏正白旗漢軍伯錫范之女。　　鄭芝龍起於天啟元年至康熙癸亥克塽歸誠共六十三年。
---
　　平彭臺灣諸將姓氏　　福建全省水師提督一等侯施琅、署中營參將羅士、守備林儒、千總林顯達、莊日超、把總朱壹鵬、唐啟要、周起元、署左營遊擊張勝、守備陳元、千總胡泮、把總李瑞、署右營遊擊藍理、守備方卻、把總陳旺、李俊、暑前營遊擊何應元、守備劉琯、千總蔡琦鳳、林鵬、把總張汝灝、唐昇、黃崇、失龍、署後營遊擊曾成、守備沙允新、千總高斌、把總楊鳳、陳載、陳大勳。　　廈門鎖總兵楊嘉瑞、中營千總王騰超、把總鄭義、曾斌、韓瑛、薛永、左營進擊朱明、守備胡元道、千總游兆麟、把總劉明、陳瓚、翁英、林信、右營遊擊陳蘭千總曾義、連龍黼、把總施為良、林錫、林閨、劉春。　　金門鎖總兵陳龍、中營遊擊許應麟、守備郭新、千總林鳳、把總游亦綠、李承光左營遊擊陳榮、守備原再懷、千總遊觀光、曾成勳、把總陳彪、陳凱、王泰、左營守備林芳、千總林正、曾捷、把總王棟、曾維勳。　　銅山鎮總兵陳昌、中營遊擊黃瑞、守備林雄、千總蔡啟東、蕭子發、把總王曰明、林佐治、邱進、左營遊擊曾春、守備董纘、千總許龍、洪忠、把總陳恕、施貴右營遊擊阮欽為、守備方水、千總施而寬、李好。把總劉起、游大鵬、陳啟。　　海壇鎮總兵林賢、中營遊擊許英、守備李琦、千總何聚、李振、把總王名、章得貴、林鳳、左營遊擊吳輝、守備胡宗明、千總林恭、把總林光、林應、施宗國、右營遊擊江新、守備林正春、千總楊士晌、把總張榮、陳聘。　　同安鎮總兵吳英、城守營遊擊趙勻阝試、千總林鳳。　　平陽鎮總兵朱天貴。　　興化鎮總兵林承、千總任國佐、把總陳吉、左營守備廖國用、千總陳和、把總張介眉、右營把總林祿。　　閩安協副將蔣懋勛、中營千總馮正龍、把總鄭陞、倪昌名、左營千總何美、林信、把總王玉、右營守備王祚昌、千總林生、把總陳一高、莊國用、鄭茂振。　　海壇協副將林葵、左營遊擊卓策、守備陳聰、千總蔡盛、右營把總黃崇。　　江東協副將詹六奇、浯嶼營遊擊黃朝俊、圍頭營遊擊陳義、平海營遊擊李全信、烽火營遊擊王昌祚、龍江營守備韓進忠、灌口營守備黃富。　　隨徵總兵董義、康玉、顏立勳、李日煜、都督陳蟀、魏明、何義、藍土爰、鄭興、副將林應元、黃昌、鄒元堂、鄭章、劉沛、參將林實、鄭英、許光遠、陳致遠、鄭雲、洪雲、遊擊林翰、方鳳、施應元、李廷彪、黃登、湯明、廖程、施世騄、陳良弼、都司黃勇、陸臣揚、陳道明、林淳、守備戴名芳、鄧茂公、施世輔、施性忠、施世驃、李寅、陳王路、施去驤、洪天錫、李光琅、千總葛永芳、米得高、鄧高。第一卷江夏侯驚夢保山　顏思齊敗謀日本
---
　　前明太祖朱姓諱元璋字國器一作國瑞濠州人今江南鳳陽府。於元至正七年自和陽起兵渡江延攬英傑驅除群豪。至戊申歲即位於金陵改稱南京今江南省。一十六載始廓清宇宙方命江夏侯周德興設立衛所安插有功將士。　　德興從山東登、萊、青、曹由浙江寧、紹、台、溫等處會同有司酌議踏勘設置分封。迨入閩至泉州建永寧衛。過石井安平地力見龍勢飛騰山環而相顧水潮而有信旗鼓顯耀。印劍生成徘徊瞻玩。憶奉命時曾受密旨「斷沿邊孽穴。」今觀此地應為斬斷遂傳南安知縣楊廷志取討人夫備揪鍤。是夜德興忽夢二人跪告曰「公奉旨勘踏地脈斬除孽穴。適觀此處飛騰踴躍疑惑於懷欲為開斷以銷國患。但此地不然發脈於臨汀起伏於紫帽蟠騰隱現實歸安江其左輔右弼氣象萬千。上帝業命余保護此土以俟後來之有德者葬其中應出五代諸侯為國朝嘆氣。幸勿輕為開斷以違帝命。謹記謹記」東旭曰從古盛衰皆有數聖明空算滿枰棊。雖然識破機關處三尺冥冥自主持。德興驚覺漏方三鼓。細思此夢甚異明是此處山神奉上帝命在此守護求我勿得擅開後來當出此五代諸侯為國朝嘆氣。輾轉思維當再為審詳酌奪。次早德興按夫役親登嶺上。遙望波濤洶湧山勢嵯峨發跡環遶。不但尖圓秀麗氣概雄壯及山窮水盡愈玩愈有意味。再步山巔見大石鑴「海上視師」四大字旁「宋朱熹書」。訝曰「先賢業有明鑑此乃天數豈可違逆」徘徊而下散其夫役。至同安縣設高浦所。濬一井於來龍之白鶴山上深十餘丈。鎔化生鐵數千斤傾入井內。其所前有大石二十八塊每石令匠分劈兩片。諺云「白鶴山珠嶼案誰人葬得著天下得一半。』故德興有是舉。渡江置金門所即浯州、中左所即廈門。又建鎮海衛以及陸鵝、懸鐘、銅山諸所。畢會同軍門請旨分給有功將士。然後從潮、惠、粵東建衛所回京覆命按此地宋朱文公諱熹初除同安主簿經過此處觀鴻漸山木星挺秀喜其地。迨至山上見海潮洶湧五馬脫氣遂令匠勒『海上視師』四大字於石。及江夏侯周德興建銅山所城設四門而塞其北從未有發科甲者。至巡海兵備道蔡潮點軍至銅見北門不開哂江夏侯之未全識也理當開以收逆水。令人挖之內豎一石書『遇潮則開』四大宇。潮嘆服曰「夏侯真神人也」從此銅山文物濟濟。　　後此地被鄭達德遇異人廖明師為之指葬名為『五馬奔江』達德芝龍二世祖。傳至曾孫紹祖芝龍父充泉州庫史。是年萬曆甲辰三月初十日春暖融和天氣晴明。廈門忽爾雲霧四合雷電閃爍霹靂一聲海渚劈開一石中悉隸篆鳥跡識者文之曰「草雞夜鳴長耳大尾銜鼠干頭拍水而起。殺人如麻血成海水。揚眉於東傾陷馬耳。生女滅雞十倍相倚。志在四方一人也爾。庚小熙皡太平伊始。」人咸不解其語。十八日辰時芝龍生。其母黃氏夢三婦人引紅霞一片堆於懷徐而採抹地下。取名一官。越戊申一官五歲紹祖送啟蒙取名國柱頗聰明。庚戌一官七歲。讀書放午歸於途戲石過牆誤中太守蔡善繼紗帽。繼失驚遣人擒入。紹祖為免巾請罪。善繼見一官眉目清秀氣宇軒昂贊之曰「此寧馨兒也」賞而釋之。
---
　　天啟元年辛酉一官年十八性情蕩逸不喜讀書有膂力好拳棒。潛往粵東香山澳尋母舅黃程。程見雖喜但責其「當此年富正宜潛心。無故遠遊擅離父母。」一官詭答以「思慕甚殷特候起居非敢浪遊。」程留之。
---
　　至天啟三年癸亥夏五月程有白糖、奇楠、麝香、鹿皮欲附李旭船往日本遣一官押去。然前日本與今不同今之日本凡船隻到港人都入在班中拘束不許四處散歇。交易只許六十萬兩各船勻攤數足將餘貨發還給水米蔬菜駕回。昔之日本最敬唐人凡各洋悉唐朝與通故稱中國人曰唐人船一到岸只有值日庫街搬頓公司貨物公司乃船主的貨物洋船通稱其餘搭客暨船中頭目、夥記、貨物悉散接居住轉為交易。婦人雖跣足蓬頭而姿色羞花宛如仙女。且頭髮日日梳洗熏以奇楠不似中國抹以香油也。客至其家最敬者或茶或酒杯盞必擦以頭髮然後斟而送客余詠有「奇楠氣味生餘瀝薌澤嘗黏齒頰芬」之句。所以抵日本者即沾泥柳絮亦欲逐春風而往況一官正在方剛之年乎亦是天數該然赤繩繫足。本街有倭婦翁氏倭日本別號年十七夭嬌絕俗美麗非常。見一官魁梧奇偉彼此神契第不得即為雙柶並一耳。一官遂聘之。合巹後隔冬住下凡洋船乘南風而去東北風而回而未回者即曰隔冬。　　天啟四年甲子六月有福建漳州府海澄縣人姓顏名思齊字振泉年三十六身體雄健武藝精熟。因宦家欺凌揮拳斃其僕。逃日本裁縫為生。居有年積蓄頗裕疏財仗義遐邇知名。是歲唐船販日本者甚多。思齊與大赤般財副赤般船名財副管理一船貨物楊天生、陳德字衷紀海澄人猛悍邁眾、張弘一作宏交稱最好。天生字人英年三十泉州晉江人也算法精敏最熟大刀且言語便捷桀黠多智。朝夕盤桓遂成水乳。一日偶共飲微酣思齊嘆曰「人生如朝露耳若不能揚眉吐氣虛度歲月羞作骯髒丈夫」天生曰「舜何人也予何人也有志者亦若是。長兄有此雄略何愁久困。以余度之此地可圖。」思齊嘆曰「吾亦有心久矣其奈力微何」天生曰「先以得人為要。弟當憑三寸不爛舌鼓動各船之傑者尊拜我兄為盟主然後徐徐說之則事可成矣。」思齊曰「此非吾弟不可。事成富貴與共聞李德船中有一姓洪名陞為人慷慨豪邁甚好藤牌」天生曰「與弟最厚。」陞字杲卿年方二十六係興化府莆田縣人。其祖至同安因而在同住家。藤牌正跳七尺倒跳一丈。思齊思此人當招之。天生曰「他亦極慕長兄名譽。」二人談得投機直至酩酊方別。　　次早天生邀陳勳同到張弘船中。弘字子大泉之惠安縣人剛直勇敢能舉五百觔青石遍行教場一回面不改容故號為『鐵骨張弘』。適陳德、林福亦在船中。福字振祖手足便利渾號『深山猴』善使標鎗火炮泉之同安人。天生敘談之際就提起拜顏振泉為盟主之事眾咸喜焉。林福舉李英、莊桂、楊經三人年少義俠陳衷紀舉林翼、黃碧、張煇、王平、黃昭五人。福即同天生往招李俊臣臣名明漳之南靖人風流灑脫甚精鈀頭俊臣許諾。　　天生等回於途遇鄭一官與何錦天生招之。一官舉高貫武藝超群並余祖、方勝、許媽、黃瑞郎、唐公、張寅、傅春、劉宗趙、鄭玉等共二十八人於六月十五日大結燈綵香花牲犧列齒序行以鄭一官為尾弟。禱告天地「雖生不同日死必同時」之語。畢燒化紙錢。眾拜振泉為盟主大開筵席暢飲而散。　　自此之後親契友愛勝於同胞。惟天生每用言挑撥諸人說日本地方廣闊上通遼陽、北直下達閩、粵、交趾真魚米之鄉。若得佔踞足以自霸。陳衷紀、陳勳、張弘、洪陞、高貫五人咸動心向振泉謀曰「天生所言誠是。大哥不可失此機會」振泉曰「公等如兒戲然奪人之國豈爾我數人而可」洪陞曰「非此之謂。未知大哥如何大哥意若決則吾會中諸人立呼可就毋煩周折。其餘當徐徐誘之則大事成矣。」振泉曰「事當密秘觀人而言。倘一造次性命攸關。」諸人領諾而去。洪陞、張弘、楊天生既得思齊實意欲往李明船中途從炮臺經過見守臺倭番整肅羅列火炮齊備。天生猛省一驚顧陞與弘曰「炮臺如此嚴謹如此整備恐難下手。」陞笑曰「炮臺嚴謹不過見我們船欲起身加意提防耳。此何必介意」天生曰「君既胸有成算試略陳其槩。」陞曰「兩臺倭兵不過百有餘人所恃者惟數門大炮。以弟愚見每臺只用膽勇者五六十人或清晨、或黃昏乘其交換無備時衝入將守炮者砍倒炮車扭轉連放數門。彼知所恃者已為人奪安有戰志。另擇一位驍勇者統之從中趕殺。再分百人兩邊放火喊殺則可得矣。」天生點首曰「所見略同。」遂到明船與高貫一作冠、李英、傅春等商議。英曰「不乘此時齊集舉事更待何時」弘曰「言之誠當不勝於終年波浪馳逐乎」天生曰「還須與大哥決定。」眾曰「然。」同到思齊寓中。天生述眾意勸速舉事。齊曰「凡事當料己料人力保萬全豈可苟且倘畫虎不成反類狗耳。」天生曰「兄所慮者恐人心未一乎」齊曰「然。」天生曰「俟十二日弟設數席請諸位令其各書名押號並密約策應備敵之計」齊曰「此最要著賢弟宜亟行之」十二日天生治席請二十七人咸至依次而坐。酒至數巡天生向陳衷紀曰「今歲我們船隻不知交易幾多貨物配搭不知幾多篦金計搭幾多日本出金樣如篦故曰篦金色八成板銀計搭幾多何船得利何船虧本」衷紀曰「別船不知就弟船中計算虛頭多大約獲利無幾。」天生曰「冒波濤而涉風險不能得利亦就難了。」杲卿曰「生理都好奈此中抑勒不與我們親自交關憑他當事掣肘京客尚有三年不得貨者日本係埠頭其國亦稱日京離日本三個月路。」子大突曰「我們出於千波萬浪之中反為倭奴束縛將幾間板屋放一把火大家焚了罷怕他錢糧不是我們的日本之屋悉係木板所為。」天生只管搖頭。衷紀曰「長兄不用搖頭。子大之言大都不錯。弟亦有心久矣恨無首領提調耳。今日大哥在此眾人協力。衝鋒破敵之事弟獨任之。」天生曰「二位酒言我等至此頂履別人天地休作兒戲。」思齊曰「幸座中都是我們若有外人豈不惹出事來。」衷紀曰「小弟之言實出肺俯並非醉語。」杲卿曰「人貴適志耳碌碌何為凡我在座聽弟一言」眾曰「謹聽鈞諭。」杲卿曰「今日此會實乃天緣生於中國而獲聚一島。況大哥德望素為人欽仰共扶為主乘時踞此同享富貴何如」眾大喜曰「是。」天生、杲卿即斟酒一杯禱告天地曰「座中諸人苟有異心者天其殛之」禱畢又斟酒一杯共扶思齊上座環跪曰「今日之事大哥主之。富貴與共生死勿替。若有違約束者鳴鼓共誅。」思齊曰「諸位莫非醉語否何鹵莽若是」天生曰「大哥勿太執。我們所言實從心出。今日化家為國在此舉、取禍殺身亦在此舉幸為主決莫作婦人之仁。」齊曰「賢弟今日醉言恐明朝酒醒悉都忘卻豈不誤事」天生曰「應立箇規矩方可。」杲卿曰「有單在此眾人各書名簽號以便調度。」眾欣然曰「言甚有理。」遂各按名下書押。畢遞與思齊曰「願聽約束。」思齊曰「齊實不才因一日之長既蒙推之凡事當聽吾言共成富貴。」眾咸曰「毋再反悔即赴湯火亦不敢辭。」飲至三鼓方散。　　甫出門見天昏地黑雨箭風刀飛沙走石鼓浪興波令人震怖。天明鬨說海濤中有物長數十丈大數十圍兩眼光爍似燈噴水如雨出沒翻騰鼓舞揚威莫當。通國集觀咸稱異焉。閱三晝夜方息。空中恍有金鼓聲香氣達通衢。一官妻翁氏正在肚疼昏迷間夢同眾人岸上觀大魚跳躍對懷直沖驚倒。醒來即分娩一男。一官聞之不勝喜躍方扶在『氈踏緜』上坐忽聞四處吶叫「救火」一官忙啟戶視之見眾人齊來門首作躊躇狀。問曰「列位火在那裡起」眾曰「都見是你家失火故群來救。至此又無豈不怪異」一官曰「我家那有火起或是拙荊臨盆燈火射出。」眾人方知翁氏生子俱向一官作賀曰「令郎後日必大貴我們眼見光亮達天非恍惚也。」一官謝不敢眾散去。翁氏忙問一官曰「外面何故這般喧嘩」一官將眾人之出言說了一遍。翁氏曰「此亦奇異我方纔疼絞之時略定睡去如日在岸上看那大魚一般搖擺騰翻沖我懷中驚倒醒來遂產。」一官曰「想此兒必有好處當祕之善為撫養。」正秋七月十四一作十五日夜子時也。　　一官自生子見火光耀室與夢中之奇心暗喜焉。思齊率眾拜賀。過三朝十二日思齊遣人請一官至寓叮曰「此番舉事惟汝年輕汝須慎言語切勿輕漏於婦人之耳。」一官曰「大哥不須過慮。丈夫作事自有定見豈肯向兒女嗷嗷。」齊曰「如此足見賢弟少年練達。」忽天生、杲卿至問一官曰「數日忙甚姪兒想都乖巧。」一官曰「月裏孩子聊且過日。」天生曰「這就是好。但弟婦面前此事不可與知。」齊曰「今日正為此特請他來叮囑恐其少年失於檢點倒亦老練矜持。」杲卿曰「如此纔是丈夫所為。」一官曰「事貴神速恐耽延日久人多誤事。」齊曰「總在八月間矣。」天生曰「業已通知各位一應索路帆蓆收拾齊備乘秋潮將船悉放浮水。所有柴米蔬菜加倍配足使倭人不疑。船中軍器炮火全賴杲卿與子大二位調度。其中路統眾併上將軍衙者衷紀。西路奪炮臺、領人釘炮者子大。搶入東炮臺、督人扭轉炮身放炮者俊臣。由東南率眾喊殺者莊桂。其陳勳從西北角抄入放火喊殺。大哥與一官領一隊沿海接應小弟與李英統人分路接應。其調度各船杉板預備者楊經。派定在單大哥可著人傳諭期在八月十五早。」思齊接單閱完將單交一官令他前去密傳。一官隨到各位通知調度。　　八月初四日各船悉放落港心整頓收拾靜候十五日舉事。　　十三日楊經壽誕眾備禮作賀經留眾飲。獨李英酒多乘醉而歸倭婦王氏接入慇懃伏伺。於情濃之際英將十五日欲併國王事悉吐露焉。王氏曰「炮臺兵許多炮又大如何做得」英大笑曰「儞真癡婦。我們這些唐船就許多人又舊唐人多少來往者唐人在地居住者稱舊唐人合做幾路放火的放火占炮臺的占炮臺。幾箇倭兵何足介意但儞勿驚慌。」王氏曰「有爾作主我豈驚慌。」遂與英搥擦昏昏睡去。至天明英忘卻醉後語梳洗畢出門調理諸事。王氏卻請伊兄六平到家將英夜間所言一一通知。囑其收拾貨物免臨時慌張。主六平者倭之開巨行有心人也。聞此言而自忖度曰「此輩做起其害匪淺出首為是。」就詭應曰「我就去收拾。」忙轉身到值日街尋值日何必登。六平曰「爾可知這些唐人做的勾當麼」登曰「不知。汝何這樣慌忙」六平曰「唐人結黨約在明朝就欲焚殺併奪。」登曰「汝有何據而知其詳」六平將李英昨夜醉後對伊妹之言細陳。登曰「果有是事速同爾去見當事以便啟王。」必登帶六平到當事楊復門首問守門者曰「裡面誰在」守者曰「翁翊皇在焉。」登曰「可有唐人麼」答曰「無。」登囑六平「汝且暫站。我先去報明纔來叫爾。」六平點首。登入楊復望見問曰「爾今日值日來此怎麼」登曰「有要話欲回。」復曰「甚麼話這樣要緊」登曰「可有唐人在此否」復曰「只翊皇爾我三人。」登曰「此就說也無妨。」將六平所言伊妹始末一一陳說。復曰「王六平呢」登曰「現在門首。」復曰「叫他進來。」登出叫六平入見。復曰「唐人是如何做事爾焉知其詳當確實有據不可妄生枝節」六平曰「我原不知其情。因李英是我妹夫昨夜乘醉歸家與我妹說其始末囑勿驚慌故此舍妹早間叫我過去商量。我知而不言罪同叛逆特來出首。」復曰「然有之。我此數日見唐人備辦物件收拾器械與往歲不同。今汝妹之言大約不虛此乃土地之靈、王上之福。翊皇爾且回去別日來清賬爾亦外面打聽。我領他去啟王。」　　翊皇就辭出來忙奔到家。見一官抱孩子同女兒在「氈踏緜」上頑耍翊皇翁氏之父一官之丈人。忙曰「一官不好了爾們唐人做的勾當被李英妻舅王六平出首纔去啟王就有兵出來擒拏。汝可速下船逃生」一官聽見魂不附體飛跑出門。恰轉西澗撲面遇天生、杲卿、子大三人一官忙於旁曰「不好了事已洩漏王兵即出可快傳下船逃走我去報大哥。」三人聞說分頭轉傳各人。一官奔思齊寓中正遇陳衷紀、莊桂、高貫、余祖、何錦、傅春在許計議忙曰「我丈人來說王六平出首事已敗露王兵即來擒拏快些下船」齊曰「你們快去傳說各人速速下船」只陳衷紀、傅春二人同一官、思齊合執大刀奔至海邊見唐人紛紛亂竄。正十四日未刻秋潮已漲各船杉板、本處花葉日本小船名悉灣泊岸邊。思齊忙喚眾人下船都各各爭先急搖到大舡起碇的起碇、起帆的起帆。當其慌忙之際遙見倭兵亦四出擒拏。乃是必登隨楊復啟王王傳鎮國將軍到正在疑惑間欲差人來喚李英說實而四處值日見唐人鼎沸飛報造反王隨傳兵馬齊出撥將前去謹守炮臺放打唐船。岸上有走不及者或至海埏無船者有群爭上船而船覆者有得上船而急搖者。思齊招吶「快來」抽起杉板開駛出口。　　思齊一船正要開頭炮臺上大炮連發倭人亦慌忙。兼之潮落風又微順各船亦悉轉頭坐潮緩緩而行。雖炮聲不絕卻無壞船。一個時辰船咸出口。思齊站在尾樓上見將到洲仔尾令人放炮打招旗傳令今晚暫泊此處議事。但思既倖脫虎口船不急去而就泊港外豈不虞倭人出追乎日本因前犯浙、閩、粵東三省邊界明季之防倭者是也擄掠陷城。總制胡宗憲令大將戚繼光追捕勦殺殆盡所剩回者可數。國王從此將大小船隻去舵以絕不肖倭人出洋作反。思齊籌之熟矣料他船隻缺舵難以追趕。正傳灣泊諸船聞號炮悉一條鞭停住落碇各搖杉板到齊船中。齊接眾人上船互相安慰畢乃曰「幸脫此險不知諸兄弟可有失落否」天生曰「都下來了並無失落。」齊著團坐。遂曰「只差一日就得成事莫非天意若不是一官通知幾乎遭難此亦列位福氣但不知何由得知」一官答曰「是我丈人往楊復班中算賬何必登領王六平出首說是李英兄被酒漏言英兄嫂對伊兄六平說囑其收拾貨物因此六平得知正往出首。楊復著我丈入且回就去啟王。我丈人飛跑來家叫我快走。出門就遇陞兄他們三位方說與知分頭通報因此得脫。」齊問李英曰「汝昨晚如何與弟婦說」英曰「醉了亦都不知有說甚麼話。」杲卿曰「醉後失言往往有之。今悔莫及且速商量退步。」齊曰「出來共多少船隻」天生起來點數共一十三隻。「當各分配支更聽吾號炮一齊放洋暫到舟山再作商量。」衷紀曰「舟山何用若到舟山人都散了。人散則孤立難以濟事。依小弟管見將此十三隻船乘此秋風直駛臺灣安頓。」天生曰「此言有理。」齊曰「就煩衷紀、子大二位為頭程日陞號帶夜放火箭以便觀望跟蹤。」天生曰「如此卻好暫且過船料理。」眾各告別。十五日天明思齊船中號炮三響各魚貫隨行。計八晝夜方到臺灣。即安設寮寨撫恤土番。然後整船出掠悉得勝焉故閩、浙沿海咸知思齊等踞臺橫行。一官父紹祖已死季弟蟒二後名芝虎同其四弟芝豹、從兄芝莞附搭魚船往尋是以聲勢愈大。
---
　　天啟五年乙丑秋九月顏思齊因往豬朥山一作豬羅山即諸羅縣打圍回來歡飲過度隨感風寒自知不起。與天生諸人訣曰「共事二載本欲與諸君取富貴。豈期今日染此重病中途分別」天生等慰之曰「疾病人所難免時加調養自好何必過戚」齊曰「雖然奈大數已盡難與諸君揚帆波濤中耳」言訖嗚咽而死。天生等隨即殯殮設位眾軍掛孝。完百日方祭奠除靈。　　十二月初二日天生集諸位商議再推一人統眾方可。杲卿曰「弟有一言奉告不知列位尊意如何」眾曰「所言合當豈有不遵之理」杲卿曰「我們這番所為雖未得日本而禍不臨身兄弟們又完全此乃皇天庇廕。今欲再舉一人統領諸軍弟恐新舊愛惡不一倘苟且從事自相矛盾反為不妙。然統軍亦非易事當設立香案禱告蒼天將兩碗擲下連得聖筊而碗不破者即推之為首。管見如此不知有合眾意否」眾曰「此論最當庶無後言。」隨排香案眾各拈香跪告畢依序向前拜祝兩碗擲下粉碎無一完者咸躊躇焉。惟一官尚未擲又忽其年輕。一官跪禱將兩碗擲下恰好一個聖筊碗不破。眾皆駭然一官取起擲下復如前。衷紀曰「我不信。」取原碗當天禱告「我等大哥已死欲推一人領諸軍。天若相一官再賜兩筊眾願相扶。」又連擲兩聖筊碗不破。間有不信者禱告擲下復如前。如是者屢屈指計之共成聖筊三十。眾齊鬨曰「此乃天將興之誰能違之吾等願傾心矣」天生曰「當選吉日。」楊經曰「初八日大吉我們尊拜一官為首。」按獵歷明季諸記事多說「拜劍躍起遂扶芝龍為首。」又一說「芝龍與陳衷紀、陳勳等十八人各乘一舟亡臺灣為盜風引桅帶攪而為一。各駭誓曰「議以三通鼓而開者立為主帥。」芝龍忽開。」此皆互疑兩可難為信史。余先君諱美鼇生同時從永勝伯鄭彩翊弘光督師江上。繼而福州共事署龍驤將軍印。至丁巳改職歸誠往粵東連平州。始末靡不周知口傳耳授不敢一字影捏故表而出之。噫使當時即亡臺為盜既名芝龍則成功從何而生於後作何附會「鄭芝龍平鄭一官功題請」致崇禎問林釬「芝龍、一官是一人耶或是二人」釬愕然不能對。奏曰「臣待罪京師梓里之事不能詳知。容查實回奏。」出遂服藥死。據云十船相連尚隔有十餘丈、二十丈之間。不知海船難比河船駕駛相近則兩船必有一船礙傷。灣澳落碇若相近則兩船亦難獨全。兩船且難相近何況十隻船之桅帶可攪而為一乎附辨於末以待採風者擇焉。附紀芝龍從顏思齊為盜時名一官。至齊死結十八芝渠為首名芝龍。於招安之日重賂當道縉紳。獨林釬不見其使、不受其禮反其牘背署之曰「人有向善之心而不與人為善者非也與人為善而又因以為利者亦非也。」遂以義士鄭芝龍收鄭一官功題報授職。後釬拜相一日侍講崇禎偶問及。釬以有人密奏其事不敢對附會其說。出即服藥死。眾欲以初八日扶一官為首。一官曰「弟年譜在諸兄末豈敢越分」天生曰「此乃卜之於天豈可逆也」一官曰「既卜之於天亦當決之於人。前大哥在日諸公在上弟不敢置啄。今日蒙寧為首應有一番振頓上下分明賞罰雖親疏無異。倘如從前無上下之別、無賞罰之令弟決不敢承此座。」天生曰「不意吾弟年紀雖輕議論大有經濟。」杲卿曰「經濟豈在年紀。周瑜十三歲尚為都督。迨至赤壁專師程普不服及觀其調度甘拜下風。今日吾弟所言眾願折節相事拱聽約束。」一官曰「既承諸兄以天意相推見許但初八期亦太逼恐備辦不及況是戌日與弟命不合一官是甲辰年故戌日與他本命相沖。我看十八申日申子辰會合且備辦物件亦得從容。」天生曰「如此最妙今要備辦何物」一官曰「旗幟者乃軍中威儀不可不新當一概更換並中軍帥旗一面俾眾人咸知所尊。糧餉者乃眾軍命脈不可不積專主要得其人。船隻器械乃眾軍衛身以禦敵不可不堅利而時為修葺。決策取勝須得籌畫佐謀之士爭先破敵全賴奮勇膽略之夫。鼓勵則賞罰當明榮辱則升降必慎故令出俾眾知所尊。然後進可取退可守不但踞此蕞爾之土即橫行天下誰敢與敵我今擇於十八日承接統領諸軍除佐謀、督造、主餉監守外另選十八位作先鋒。」眾曰「謹受教。」十一日一官曰「我今為首取名芝龍季弟蟒二為芝虎、四弟為芝豹、從弟莞為芝鶴後改名為芝莞、族弟香為芝鵬餘者芝燕、芝鳳、芝彪、芝麒、芝豸、芝獬、芝鵠、芝熊、芝蛟、芝蟒、芝鸞、芝麟、芝鶚等各寫就放盒內告天拈著者即名之以應十八日之數。」天生向眾曰「據所言井然有條。」隨分遣備各色旗號並收拾器械物件候用。　　十八日金鼓齊鳴三聲炮響中軍船上豎起帥旗一官即以天生為參謀衷紀、子大為總監軍陳勳、林翌為督造、監守楊經、李英管理一應糧餉杲卿為左右謀士。自名芝龍其胞弟芝虎、芝豹、大功弟芝莞、族弟芝燕餘十三芝當天拈就名數。各拜天地祭獻海岳以及舊主思齊畢三讓然後登座曰「芝龍菲材既承諸位推舉惟天在上可表厥心外則君臣之分不敢借私恩以害公內則兄弟之情亦不敢假公威以背義。倘有不及仰賴諸公指示。若在行間全仗諸公協力。山河帶礪富貴與共。」衷紀曰「公帥以正孰敢不正」天生曰「眾人碌碌全賴主公提調。」芝龍曰「凡事豫則立故天時、地利、人和得一即可以有為。」眾曰「然。」遂設晏慶賀盡歡而散。芝龍既為眾所推統領諸軍即料理船隻整頓器械件件完備。第二卷蔡善繼出海招安　盧毓英陸鵝被獲
---
　　天啟六年丙寅二月龍集眾會議曰「今諸務頗已就緒豈可坐老其師我欲領戰船十隻、快哨三隻配坐前往金、廈一以觀邊境二可取糧餉。不知諸君意下如何」衷紀曰「主君此舉甚是。夫人惰則力倦、勤則思奮劉先主之所以泣髀肉生也。」芝龍即令杲卿、衷紀調撥船隻並選精壯勻配。杲卿二人前去派定開單送閱第一號先鋒芝虎、芝燕第二號先鋒芝鶚、芝豸第三號援勦芝彪、張泓第四號援勦芝獬、李明第五號衝鋒芝蛟、芝鵠第六號中軍主帥參謀天生、杲卿左右親軍芝豹、芝熊第七號護衛芝莞、陳衷紀第八號遊哨芝麟、陳勳第九號監督芝麒、吳化龍。每船各配六十人第十號哨探艄仔二隻芝鳳、芝鸞各配二十五人。悉給發口糧一月。擇三月初三日出師。其餘林翌、楊經、李英、高貫、方勝、傅春等領諸軍看守寨柵。芝龍看畢曰「調撥得宜但不知先往何處」衷紀曰「今南風已發呂宋船以及暹羅、咬吧各港皆同。可從澎湖下緩緩坐風半逆半順挨至甘吉等候甘吉海石名在銅山對面。」芝龍依其議至初三日連出港。行二晝夜初五早龍又令人上桅觀望。望者回報曰「看前面的山不是南太武敢是北太武南太武係漳鎮海衛在廈門之下北太武係泉州同安地在廈門之上」芝龍曰「夜來南風駛上為是。」遂傳令各船火炮軍器勿得參差。　　初十日犯金門。十八日犯廈門。四月杪下犯粵東之靖海、甲子地方。　　時太平日久人不知兵。衛所雖有指揮、千百戶、水澎金門遊擊、欽依把總諸官悉承蔭襲寬衣大袖坐享君祿。其所轄軍士亦應操點卯而已。故芝龍得肆志遇船一鼓而擒登岸搶掠殆盡。其略有紀律者不許擄婦女、屠人民、縱火焚燒、搾艾稻穀。比乘風橫行羽檄飛報沿海戒嚴當事者咄咄一籌莫展。惟查鄭芝龍係泉州府庫史鄭紹祖之子六歲時曾受知府蔡善繼擲石不責之恩。即起善繼泉州巡海道招安芝龍。善繼抵任又奉巡撫朱欽相檄差旗鼓黃昌奇係泉州府禮房有口才與紹祖共事迨繼為海道委為轅門鼓事委之齎諭出海招安。時鄭芝龍統船隨風馳逐適逢雨水不順失於收成富者遏糶米價騰貴遊手好閑悉往投之。芝龍將奪來船隻分配駕駛因而日盛。邊將望風披靡不敢與敵。偶燀洗諸船於湄洲忽報海道差官到芝龍延之上船昌奇曰「數載違別果然一表魁梧真將軍也」龍曰「流落海外久離鄉井凡諸親友有失侯問今日何幸逐波濤而屈臨至此」執手至官廳敘禮獻茶畢昌奇曰「老拙與令先尊共事時將軍纔有六、七歲頑耍丟石擲耎太守烏紗帽。本有自贊將軍非凡將軍尚能記憶否」芝龍曰「兒童時事影響略知。」昌奇曰「現任海道即當日將軍所擲之太守也」龍曰「呵海道就是當日太府」昌奇曰「然。知將軍揚名海外恐為沉迷專遣老拙前來相勸有諭在此。」芝龍拆其諭曰「自儞髻齡時儀表可愛。豈料壯年海濱寄跡使聞之惻然諒情非得已耳今特遣旗鼓黃昌奇前來宣諭及儞部屬人等幸勿久戀迷津須當速登彼岸。本道當為力請賣刀買犢永作聖世良民。從此安插復業歸農坐享太平和好室家。言出於衷幸其聽之此諭。」芝龍觀畢曰「海上弄兵原非本意。因寄跡東洋日本在東故稱東洋受困倭人迫而成之。今既承道憲嚴命豈敢固執以負德意自與諸將領商之。」芝龍心感善繼之德遂傅集眾頭領曰「我想飄颻海外虛度歲月總無了局。今道憲招安意欲就撫不知諸位心曲何如」衷紀曰「主公就撫道憲決然垂青。我等並無風昔之交雖今日藉主公餘庇倘後來道憲陞轉官勢羅織有用不諒那時進退維豁。乞假我船隻仍回臺灣。同李英等觀看主公得意紀等再來相尋未遲。不知主公允否」龍曰「衷紀兄所言亦是一著豈有不聽之理」杲卿、天生、子大、陳勳等一十三人齊向前請命欲與衷紀同去。龍即撥大小船六隻糧餉薪蔬、布帛器械俱各滿足分支過臺。　　芝龍統船十二隻計八百餘眾同昌奇入泉州港。指轅門去衣帽龍與芝虎、芝豹等二十人背綑泥首階下。蔡善繼令釋其縛慰撫之曰「儞原是有家子生在公門況又容貌堂堂雖儞父已死汝應立志以圖上進光耀門閭。何忽作亂階飄流海外而暴棄至此倘非本道豈能瓦全今既翻然而悟貴於自新。木道應為汝詳請上憲通行府縣安插得所。」芝龍曰「此實迫於倭番不得已也非芝龍敢萌此不肖之心。」善繼曰「誰能無過第患知而不改。今儞能改自是完人將來功名未可量也。」龍等叩首稱謝出守侯軍門安插回文東旭曰昔日高牙劍戟尊今朝低首叩轅門。一書非是能饒舌欲報當年擲石恩。　　豈料巡撫朱欽相染病甚重一切事務悉暫擱起。月餘方愈檢閱文書見鄭芝龍已招安立批該道即為安插並將船隻軍器追存造冊報繳。善繼見批即著昌奇將鄭芝龍所帶人眾開造籍貫住址以侯發文行縣安插。一應軍器船隻另造冊以便繳報。龍許諾造完郎繳昌奇去芝虎說龍曰「虎不可失威人不可失勢。今當事舉動不過欲散我們黨羽耳。黨羽散將來禍福未定不如乘今夜潮退揚帆而去。」龍聞言俛首不答。芝豹曰「三哥所言誠是不可錯過追悔莫及」龍曰「難負道憲一片好意。」芝虎曰「不提道憲還可若提道憲早該去了。」龍曰「何說」虎曰「道憲書獃如此安插我們以為恩莫大矣。安望其有格外乎況汝又未授有官職倘後來有事衙門深遠那時呼應不靈將奈阿」龍頓悟曰「若非吾弟提醒幾乎為其所誤。」遂囑芝虎等密傳收拾。於是夜三更於船上放炮三聲隨潮而去東旭曰因無薄祿難羈縶頓使英雄脫籠飛。芝龍部將船隻人眾駛到圍頭外灣泊。善繼聞報知龍仍逸去憤曰「這輩小人反覆不測真難憑信既不受德化則當以法處之。」隨發文行各衛、所、有、縣整備以防劫掠另具文申請軍門。時朱欽相內擢起程新撫朱之憑尚未蒞任勦撫之議因此耽延。鄭芝龍得以從容將各船燀洗整頓帆蓆索路軍器旗幟。八月乘北風下粵之海豐攻打嵌頭村。又犯甲子、靖海二所。
---
　　天啟七年丁卯正月芝龍從粵回閩銅山。沿海戒嚴全隊泊漳浦之舊鎮。失之憑檄驍將都司洪先春會把總許心素、陳文廉等合勦之憑字勉齋進士大與人。芝龍偵知令芝豹領船五隻敵先春芝虎領船三隻敵文廉芝彪領船三隻敵心素。龍與芝鳳等率大隊從中接應。又著芝鵬各領快哨三隻作遊兵救援。遂進師相遇於連江將軍澳漳浦縣屬。先春揮船合進互相攻擊。白辰至酉衝突數十次未分勝負。會潮泛漲風起流逆心素、文廉二船被流所脫不能成。先春首尾受敵無奈收入舊鎮。檄銅山、懸鐘、陸鵝、鎮海指揮、千戶、把總調撥精壯軍士前來配駕另調附近沿海鄉勇各出備捕。芝龍以先春收入舊鎮亦不追趕就鳴金收軍泊陸鵝外嶼。忽細作報洪先春調各衛所軍士配船並鄉勇齊禦不日即出兵。龍亦整船揀將欲決雌雄。芝豹向前獻計曰「洪先春奉巡撫差遣便於調撥何不將計就計破他」龍曰「計將安在」豹曰「乘彼在舊鎮調撥軍士、鄉勇我帶一旅分為兩隊登岸扮作鄉勇前去策應哥哥即統大隊攻擊。俟將交鋒時我在岸上兩師殺起彼則水陸受敵一鼓可擒。」龍曰「此計甚妙。可乘今夜人靜悄悄帶眾登岸須要小心不可露出圭角」豹曰「自然相機而行。哥哥亦速整舟師來。」豹將海豐搶的鄉壯旗幟豎起挑選二百人乘黃昏帶芝麟上岸。　　時洪先春調來銅山、懸鐘二所軍卻配在船其附近鄉勇令其按隊屯劄侯齊。日則放炮升旗夜則定更伏路提調周密。芝豹於是夜領師登岸天明至鹽墩造飯食畢緩緩而行。至黃昏到舊鎮見調鄉勇先至者咸安頓無混。分其牛與芝麟曰「汝往洲尾屯劄、我在此安營。若問你是何鄉來的汝可應是『浮南橋』若再問你鎮海衛軍可來否汝可應他『隨後亦來了』若問汝姓名說是『楊德』若問汝同來者是何鄉汝說是『湖西黃默』。倘外面有信彼般出港常看我這裡連珠火箭起便一齊喊殺尋岸邊船隻毋諭大小搶併合玫。須謹慎在意不可孟浪誤事主」芝麟依令往洲尾凡所過問者悉照前答之。　　二月先春見船隻收拾完備諸軍陸續將齊惟鎮海途遠未到。正調撥分配闆忽瞭望炮響快哨飛報賊船至。先春即發令「各起碇乘潮落沖出」再至港口即遇芝虎。虎站尾樓上高呻「洪先春今日誓必擒汝。」春見虎船隻語言狂妄隨趲各船圍玫曰「先擒此賊以挫其銳。」指揮間聽見岸上炮聲不絕響殺連天。快哨飛報有賊從岸上殺來。先春疑惑未定而芝龍大隊至。春無奈向前督戰。芝豹、芝麟殺散鄉勇搶拼魚船、艋仔搖旗擂鼓從舊鎮港出隨先春船後合攻殺來。春首尾受敵坐潮而遁。諸船無帥咸星散焉。芝龍大勝會同豹、麟亦不追趕鳴金收軍。令芝虎領船五隻灣白石頭以作犄角白石頭在舊鎮之南。又令芝豹領船五隻泊港口以備先春復來。自領全隊舟師隨潮至舊鎮犒賞諸軍。另著芝莞登岸安撫附近鄉民禁飭騷暉。先春走到甘吉回望芝龍不追其神方定。見南風微起即令駛上金門投盧遊擊再整船勦捕遊擊盧毓英字寧侯原籍山東衛蔭襲百戶。少年猛勇箭有穿楊之能兼精武藝因日本倭番統船犯閩、浙沿海地方總制胡宗憲題山東參將戚繼光前來徵勦。繼光素知毓英猛剪詳請隨軍由浙入閩屢建奇功陞千戶。追興化陷繼光奉令恢復卻著指揮使馬飛龍統船毓英副之從福州港出水陸合勦。光由陸路至埔尾安營選百人帶『臨時硬』欲去偷城。『臨時硬』者係竹打通鋸斷每節共串以繩索頭上另縛一橫樑。未用時放鬆則軟欲用時將索推緊則硬加一枝竹然。將頭上橫樑掛往城探人再攀援而上。光帶此令大隊掩旗息鼓隨後而進看火箭為號便倚梯攻打。行十餘步光將手按百人胸前內脈浮跳者即發回。如此數按至興化府城下只有自己與大旂李明二人。側聽譙鼓三更二點遂將「臨時硬」掛住城垛口含刀爬上。伏侯巡更來擒刺之取其衣帽穿戴。敲鑼擊拆緩步挨巡凡遇者悉砍死。抵府署前鼓方交四倭番酣飲咸熟睡焉。二人偷登鼓樓將打更者殺倒。令李明下去附近處放起連珠火箭將所帶火藥點燒房屋喊殺。自把樓上大鼓刳孔爬進在內。李明火號放起火藥亦發。倭番睡夢驚醒不如兵從大降矇隴中互相砍殺不攻自亂。城外大隊見城內火箭連發光燄燭天掌號放炮喊殺蠭起雲梯齊泊。倭番兩難相顧惟爭開四門逃竄。繼光復得城池撲救餘火安撫百姓立即整軍追捕。委番奔下夾板乘潮而遁。將出口又逢馬飛龍督舟帥至。夾板炮聲轟天哨角蜂門。飛龍揮諸船且避其鋒。毓英向前高叫曰「養軍千日用在一朝調我們前來原是合勦豈有陸師殺來水師反縱其走。他如今是傷弓之鳥速當進兵以火政之再無不勝。好漢者跟我前進」其船首沖。飛龍聞英言遂不敢退。亦即發令鼓噪助威一齊攻。敏英將火箭噴筒火烺盡放倭番雖精炮火鳥鎗其奈山上日夜被追下般又逢此勁敵終有膽戰心驚炮發悉不準故各船無不失措。兼之毓英坐上風乘勢所攻火器咸黏船上。況倭番船係『打傌油』造的黏著者火盡發火借油力風助火威首先二隻火起倭人救之不息各跳水死。其餘夾板望見無心戀戰惟逃而已。此役毓英首功擢指揮轉陞遊擊大有聲名。召守金門。　　五月巡撫朱之憑接洪先春初敗請兵立飛檄令盧遊擊帶船與洪先春合徵。毓英正在遣員知會忽洪遊擊奔投哭訴致敗情由。英曰「量此遊魂小醜無難平也。長兄寬懷」隨整頓本轄舟師同先春進剿。偵者報芝龍龍集諸弟曰「盧遊擊雖稱宿將素未逢勁敵況今老矣無能為也。」謂芝虎曰「汝帶雙帆艍船五隻扮作商船陸續寄泊島美、浯嶼。芝鵬汝帶小魚船三隻前往東椗一帶釣魚哨探東椗海中石名在鎮海衛前。若盧遊擊船出即飛報芝虎以便合政。」分撥去後龍帶戰船八隻出泊陸鵝候敵。其餘船隻令芝鶚、芝燕等盡藏散處看我退師出沖擊則彼可擒。　　七月毓英自負昔日威名大意欺敵。一見芝龍船僅數隻即揮軍沖擊。芝豹率二船接敵、未幾合即退。龍鼓全齊進互相玫打來往衝突。奈稍硝逆龍亦退下。英見其連敗乘勢追趕。芝虎得芝鵬報尾其後順風而來大叫「勿趕有吾在此。」龍見虎船已到即揮諸船轉戰。英聞後有賊船遂同先春禦之。芝鶚等見龍師退至港口亦合出齊沖毓英船遂散。芝虎、芝豹環擊英船英身中五箭負疼死戰。豹將搭鉤搭住芝虎一躍過船連砍數人。豹亦乘勢跳過大喝落艙者不殺毓英遂被芝虎所獲。龍見二弟俱跳過毓英船隨合攏前來鳴金收軍。龍忙過船喝虎曰「休得無禮」改容向英揖曰「舍弟鹵莽誤犯威顏冀將軍寬宥。」英曰「敗將惟有死而已將軍何必加禮」芝龍曰「將軍朝延命官龍安敢不敬禮非龍敢拒將軍實不得已耳」英曰「曾聞將軍業已招安而又逸出。今將軍不殺毓英意欲何為」龍曰「某之受招安者實感蔡道憲前日之恩故不論輕重諭到即歸。但道憲書獃獎勵無別不過分散安插而已。因此大眾失望不得不逸去。」英曰「以將軍之才貌應為干城重寄豈肯碌碌無聞難怪將軍其然。」龍曰「苟一爵相加應為朝廷效力東南半壁即可高忱矣。」英曰「英不才無力保奏當為將軍薦揚。」龍致謝帶芝虎等過船令眾船鳴金鼓送盧將軍回師。英當被獲之際自知必死不料芝龍加禮相待心實感激。次日船進廈門見都督俞咨皐大猷之子陳說戰敗情由以及芝龍始末衷曲。咨皐曰「老將軍所言雖是但我們武將只管征剿至招安非所職掌。況將軍被獲發回愈難言矣。」英聞『被獲放回』之語羞愧無地曰「末將老而無能故此被獲。但彼惓惓申意又不得不為之言正古人所謂知而不諱也。」咨皐曰「將軍奉令徵勦今既如此亦算失機本都督未使擅議應自赴省廳候軍處分可也。」英作謝而起曰「謹遵諭。」退去咨皐即飛移軍門敏英亦起身。　　途次泉州時蔡道憲已內轉僅留太守王猷字允〔原作胤〕方粵之東莞人丙辰進土毓英謁敘。猷問勝負英備述始末稱「芝龍將才因前受撫無職空為安插恐勢官欺凌故此逸去。倘當事假以一命決可再招。弟細思若招此人年少英勇儘可用也。」猷點首曰「將軍所言甚得權宜撫恤用人之要法。」英遂赴省。但朱之憑已接俞咨皐報文內有云「盧遊擊舟師戰敗被獲放回辱身辱國莫此為甚」之語。　　八月之憑正欲修文覆咨皐而皐已親至三山福州別號會見之憑。憑責皐「須會師刻期撲滅豈可延縱貽害地方」咨皐即飛檄千戶馬勝、百戶楊世爵統船二十前去剿捕。勝與世爵出泊鎮海衛爵謂勝曰「芝龍在舊鎮。我們二十隻分為兩隊明早我乘潮起直入海內持擣其穴彼必然情急死戰。俟潮退誘其出港公督十隻合擊彼必星散一戰可以成功。」勝曰「此議甚妙」遂與世爵分船各叮照應。芝燕、芝鸞適在東椗瞭望鎮海有許多戰艦卻著兩箇能幹軍士作漁父坐小艇帶鮮魚數觔混入內以賣魚為由偵探消息。尚隔裡許各相喚爭買。二人望尾樓上插五方旗者攏賣之故意叫苦「海面不寧難作生活。今幸大師進剿我們就有性命但不知老爺是誰」軍士曰「我這船是馬老爺、那船是楊老爺極出名、會打仗。」始末皆說。二人聽畢收了魚錢飛駕從連江還舊鎮回報。芝龍方知是馬勝、楊世爵奉令前來。芝虎聞說大怒曰「亦不必煩哥哥動身弟自領舶十隻擒此二賊。」龍曰「馬、楊二人是千戶、百戶中之最驍勇者吾弟未可輕視」虎曰「哥哥何長別人志氣若不生擒此賊誓不為人」龍曰「吾弟既欲前去須著芝豹同行凡事要相機而動不可徒恃而氣之勇。」虎應諾即領船十隻同豹乘潮落山港。天明到將軍澳前搖旗擂鼓而遠。馬、楊二人遇之笑曰「狂奴來尋死。」發令迎敵。自已至未火煙蔽空往來沖擊不分勝負。龍見虎悻然而去虞其有失自帶船六隻前往觀敵。馬、楊二人正在酣戰之際忽見虎後添船未知幾多遂爾怯戰。被芝虎沖過持火罐擲去火遂發。世爵同軍士救無及俱赴水。馬勝見世爵船中起火轉舵欲救。芝豹尾後起擊。虎又迎敵與戰發斗頭炮將勝舶打穿延著火藥桶發火。馬勝情急抱銅炮沈於海底。虎、豹揮船攻擊龍又合擊連沈船二隻餘艦星奔。龍方鳴金收軍仍回舊鎮。馬、場所統之船燒沈五隻、敗壞六隻其餘傷殘者回報失機情由。　　九月愈咨皐知楊、馬二將陣沒即咨副總兵陳希范刻日進剿。偵卒探報芝龍龍曰「希范酒徒耳一鼓破之。」遂整舶出相遇於杏仔。芝虎首沖其豹繼之人莫敢禦范坐潮遁。芝莞、芝豹等合攻楊六、楊七船不敢前楊六、揚七係受招之盜後復叛去被龍所斬有刻楊略、楊速者誤也。百戶洪應鬥四面受敵勢窘發火自災百戶張選舉抱熕銃赴水死焉俞咨皐接報飛調閩安、興化、永寧、銅山、陸鵝懸鐘、鎮海、金門眾指揮千百戶諸船齊到聽令出師。龍偵知集諸弟會議。芝蚊勸龍且避粵東。龍曰「咨皐膏梁紈袴徙讀父書虛有其名。何必遠避」芝虎曰「弟願為先鋒。」龍許之整船以待。俞咨皐調軍已齊以指揮張挺桂、千戶林盛二人領船各五隻為先鋒指揮楊國柱、李應龍、千戶吳虎、傅圭各領船五隻為合後。咨皐自坐大熕爐船豎一帥旗為中軍提調。文令指揮黃勝、胡如海、黃庭、李延圭、千戶周之士、何世雄、林勳、姚應科、百戶王飛熊李夢鬥等各坐船一隻為中護衛沖鋒。以遊擊商世祿領船五隻為監督接應。調撥已定擇日祭江出師。　　芝龍在舊鎮日則差芝虎、芝燕等輪流駕大船十隻、快哨二隻於陸鵝將軍澳瞭望。如有敵情即便飛報。忽廈門細作探俞都督於六月初八日出師。龍印諭諸弟曰「明日此敵惟王飛熊、林盛、李夢鬥三人深識水務兼有膽異當先除去其餘碌碌翼雞不足介意。」令芝虎為副將、芝彪駕船十隻為先鋒。又著芝豹、芝鳳、芝豸、芝獬、芝鵠、芝鸞、芝顎八將各坐一船乘夜潮駕出青水墘然後回頭約明日午時從東椗殺來。文令芝莞、芝麒、芝燕、芝蟒四將領船各四隻作左右救護。自領芝熊、芝鸞共船六隻居中策應。是夜三鼓龍統眾出泊陸鵝。天明咨皐大隊至列陣飄颺炮聲振天煙燄如雲。芝虎恃勇率諸眾沖與林盛、李夢鬥等互相攻擊。自辰至午雖各損傷卻未分勝負。芝龍見不能取勝又望芝豹之船未見影響無奈親督船一齊沖入。忽孫雄船被芝熊尾送一炮打沈。咨皐見雄船失亦催船齊籠圍攻。將及酉時芝豹大已過東椗聞炮聲不絕順風潮起來。咨皐見後面又有賊船將至急傳令與商世祿帶領船隻分禦。世祿辭令方指揮轉舵欲去迎敵別船諸將不知是要分軍誤為退師各轉舵一時全鬧動大亂。咨皐制按不住被芝虎、芝熊、芝莞、芝燕四將乘虛奮擊。王貴、林盛二船發火。芝豹、芝蛟等又從後殺來。皐首尾受敵兼之潮起風逆各星散而遁咨皐亦退。芝龍揮軍急追又連擊壞船三隻。至浯嶼天昏方鳴金收軍。第三卷往舊鎮芝龍就撫　戰赤湖劉香殞命
---
　　崇禎元年六月九日俞咨皐遁入廈門船不得連而軍失紀律。快哨又報芝龍大隊咸屯島美、浯嶼急傳指揮傅圭領船十五隻前去南山邊青崎一帶灣泊防其突入。廈門百姓驚慌逃竄。咨皐亦不登岸即停船水仙宮前。芝龍至五更水漲吹角進師圭整船迎敵。芝虎擂鼓首沖圭船稍怯。龍乘勢趲其大隊齊攻圭大敗。皐急催師進接已無及矣悉回舵星奔。龍追至海門收軍海澄舊水口號令不許登岸搶掠即退出廈門港宿夜。天明仍將舟師收回舊鎮。咨皐走至三叉河停泊申報欲再大會師合剿。工科給事中顏繼祖疏參俞咨皐有曰「鄭芝龍生長泉州凡我內地之虛實了然於胸。加以歲月所招徠金錢所誘餌聚艇數百聚徒數萬。城社之鼠狐甘為爪牙郡縣之胥救盡屬腹心鄉紳偶有條陳事未行而機先泄官府纔一告示甲造謗而乙訛言。復以小惠濟其大奸禮賢而下士、劫富而施貧來者不拒而去者不追。故官不憂盜而憂民民不畏官而畏賊賊不任怨而任德。一人作賊一家自喜無恙一姓從賊一方可保無虞。族屬親故擊楫相訪虛往皆得實歸恍若向現任官抽豐。偶或上岸買貨討水則閭閻市裡牽羊載酒、承筐束帛惟恐後也。真耳目未經之奇變古今曠見之元兇也。誰醞釀以有今日則大將軍俞咨皐無所逃罪矣。咨皐七尺魁梧自是將種奔馳水陸效有微勞。只因與吳淳夫為兒女婿淳夫晉江人庚戌進士為工部尚書線索相通狼狽相依遂至藐簡書如弁髦視桑梓如秦越。丙寅招撫之議實傾賊囊以充私槖敢於孟浪主張。爾時按臣周昌晉及藩、臬諸臣多訝其非策。而舊撫朱欽相憐地方疲困不樂觀兵姑聽其言收楊六、楊七以為用。豈知撫寇者必未撫之先曉以利害、示以兵威使彼搖尾而乞憐又必既撫之後散以原籍、領以保約使之樂業而安生。而咨皐招之海仍置之海。首從無分別商民任劫掠故今日授撫之職即明日作賊之人。且也殺人可以不死家享巨室良田之福而身被黃蓋腰金之貴人皆有所利而為賊何所懲而不為賊乎去年春間羽書絡繹咨皐抱頭三山趦起觀望。及標船標兵陸續先發咨皐始出。副將陳希范嗜酒有癖占風無智。泊舟銅陵之內港流連杯酌。　　哨探報警屈被鞭笞。賊已迫而纜未解無怪九十餘之戰艦、千餘人之壯丁盡投烈燄而葬魚腹也。最可痛者把總洪應鬥、張選舉奮不顧身手刃賊級數十顆。賊以火政應鬥、選舉以火攻賊賊鋒稍挫。奈希范之揚帆遠遁楊六、楊七之袖手旁觀應鬥自知不免發火而自焚死。選舉勢窮抱銅銃自沈於海底有心人成為流涕。希范既以身免猶誣應鬥以未知著落天日在上將誰欺乎此恤典宜急以慰忠魂。至撫臣朱之憑嚴檄楊六、楊七而杳然無蹤咨皐始縮舌無辭。撫臣劾希范並及咨皐人皆謂二將必伏斧鉞之誅。而財神有靈水山是倚白簡已入長安希范尚揚揚白得儀從鼓吹、放銃開門。咨皐則掩耳偷生聽強寇蹂躝內地遊戲於同安、海澄、石碼之間以至賊突入鎮門離漳郡僅咫尺。非縣令曹履泰、劉斯琜臥薪嚐膽保障於外巡道朱大典發令指揮彈壓於內鬥大孤城幾乎斷送而漳亦岌岌不保矣。閩事尚忍言哉粵艘不通歲荒米貴小民枵腹莫必其命。而咨皐反委官駕船買穀名為給食於兵而實則齊糧於盜漳民爭欲臠其肉而寢其皮。淳夫雖一手障天曲庇咨皐而先帝明旨於撫臣疏中直以政堡燒船傷兵損將詰其招撫之效安在並究其釀禍之責安所逃罪矣。後復於按臣疏中專責咨皐以策後效償前失矣。荏再居諸於今八月不聞咨皐有尺寸之樹立豈謂賊稍離汛地遂可驕語驅除之功乎賊避北風非懾咨皐。閩粵輔卓唇齒之勢粵危則閩不得獨安賊若再順風為陣臣必料咨皐之束手無措。此在咨皐之罷斥宜早、希范之逮問難寬也。」疏上下廷臣會議。俞咨皐即解任陳希范聽處分後二人咸同斬。於是芝龍縱橫沿海當事者莫敢問焉。　　秋七月新巡撫熊文燦接泉州府王猷條陳時事稱「鄭芝龍兩次大勝洪都司而不追獲盧遊擊而不殺敗俞都督師於海內中左棄城逃竄約束其眾不許登岸不動草木是芝龍不追、不殺、不掠者實有歸罪之萌。今一時剿難卒滅撫或可行。不若遣人往諭退船海外仍許立功贖罪。俟有功日優以爵秩。」文燦即批巡道鄧良知酌議。良知接批即傳王猷問曰「貴有所詳招安鄭芝龍一事撫臺業已批下著本道酌議遣人招安。但查舊按前道係差黃昌奇去的今者昌奇已死不知欲差何人」猷打恭曰「卑府此詳原有其故前日盧遊擊被獲鄭芝龍業將衷曲一一吐告。迨後歷觀芝龍行事實有受招之意。今剿既不能行日見猖獗將為東南所患故卑府詳請。今撫憲既批允以卑府管見還該令盧遊擊去的其事方濟。」良知曰「貴府所言誠是。但盧遊擊此時在省侯旨如何得去」猷曰「須憲臺稟請一可以救援盧遊擊之危二可以造生靈無數之福一舉兩得。」良知是之隨飛稟巡撫文燦。文燦接良知稟內稱「芝龍就招意既已吐露於盧遊擊之耳今可著其前去成功之日許贖前罪」等語。文燦立調盧遊擊面詢曰「盧毓英查汝履歷屢建勞勳堪稱宿將為何反遭此小寇所獲」英稟曰「罪弁奉令出征敢不竭力奈鄭芝龍年少猛劈船隻最堅牢。毓英所統軍士未經戰陣一見即潰故罪弁獨力難支所以被獲。此等情由還求憲天救援。」文燦曰「今有泉州王知府詳文招安巡道稟請委汝前去。若能招安芝龍本軍門目為汝救解。」英曰「招安芝龍固是不難但芝龍以前撫未加官爵恐遭勢宦凌辱是以逸去。今欲再去招安若無官爵恐不能服芝龍之心。憲天為國為民必須酌議妥當庶罪弁好去。」文燦曰「芝龍不過一小寇耳欲加大職難以題請若與之職小他未必如意。」毓英曰「凡事當相經權苟有利於社稜『春秋』許之。今日招安鄭芝龍不但安民生且為國家得人用。」文璨曰「本軍門給爾令牌前到泉州與道府相議酌量而行。」毓英叩謝出領文牌。下泉州先見知府王猷致謝提拔大恩次及招安事。猷曰「將軍此去自然成功。」英曰「芝龍自然受招。第去招撫尚有一事最要者未妥。」猷曰「請明其說。」英曰「前見撫臺弟亦面陳若無官職難買芝龍之心。撫臺著弟前來與公祖並道尊商量」猷曰「弟前文業已詳明著其退師海外將功贖罪。俟有功之日另優以爵秩。況今李魁奇有刻李之奇者誤也。併了陳衷紀楊六、楊七叛去有雲楊祿、楊策者誤也肆行烏洋褚綵老劫掠沿海劉香老擾害惠、潮及南澳地方。將軍此去諭其招安擒滅諸盜撫臺自然特本加以重爵為朝廷股肱。豈不勝於遊蕩波濤乎」英曰「公祖所諭極是足以服芝龍之心。」遂隨王猷謁巡道。猷入將所議招安始末陳明。良知大喜立傳毓英。英謝救援畢良知曰「撫臺發文前來與本道同知府商議壬知府所同之話甚然有理汝可前去。事妥之日本道自然申請為解前愆。」英曰「今日得起白骨而肉者皆老大人之賜世世銜結」遂辭起身竟往舊鎮。先差人通知芝龍龍隨遣芝鵬引接到船各柑致意。龍曰「今日何幸得將軍駕臨實慰芝龍素願。」英曰「弟老而無能前荷將軍不殺。回到中左被俞都督申報失機。邇蒙泉州王府尊詳請撫臺撫臺委弟前來招安。業將將軍衷曲一一剖明甚是歡喜。著將軍退師海外立功之日定然保題決不負將軍歸誠之意。」龍拱謝曰「此皆將軍游揚之德異日自當厚報須煩將軍婉回通行各處蔗使將士便於採買糧食。」英曰「此自然之理。但將軍亦當嚴飭諸人登岸毋得放縱以累名譽。」龍曰「謹受大教。」盡歡而散。　　九月芝龍舉其眾降。差芝燕、芝鳳帶金銀幣帛同毓英入泉州城。先見王猷次見鄧良知代芝龍陳始末願拜門下繳上厚禮。各大喜即行文本府沿海衛所許芝龍軍士登岸採買。又為申請軍門內稱「芝龍傾心向化情願自新立功贖罪從此沿海地方得以寧靖」等語交毓英上省。英至省投繳文燦文燦即傳英進問。英一一代芝龍稟上願充轅門犬馬報效所有福建以及浙、粵海上諸盜一力擔當平靖以贖其罪。並呈重禮。文燦大喜收之。立即通行全省准芝龍招安侯旨定奪遂以義士『鄭芝龍收鄭一官』功題委為海防遊擊。又委毓英為監督督芝龍軍平諸盜。立功之日再為題請按芝龍與思齊為盜時名一官迨齊死問天筊時改名芝龍。當道縉紳受賂庇護無可為辭故以「芝龍收鄭一官」題請。　　毓英齋軍門檄諭同芝鳳同泉見府道。府道亦為英喜囑其速督芝龍立功。英星馳到舊鎮會芝龍龍詢鳳、燕同道府口氣並觀軍門題稟大悅致謝毓英。即整頓船隻以便征剿。英曰「將軍此行先平何人」龍曰「陳表紀等原有八拜之交今為李魁奇所併當誓師先除此賊則公私可以兩盡。」英曰「將軍情義深重調度有方真令人感激敬服。」龍隨差快哨出洋偵探魁奇住處李魁奇者漁父也泉州惠安人。從幼出入湄洲沿海。深識水性身藏水底半日不起口能轉氣眼見諸物。年二十九兩臂有七百觔之力糾合諸漁船劫掠商艘。適會集澎湖候截呂宋洋艘。其陳衷紀等自與芝龍分別復往臺灣。因眾咸沾疫症及知芝龍逸出不能前進。後諸入略痊方統船過來聚首。不料至澎湖遇李魁奇奇即揮船圍擊。陳衷紀、楊天生、陳勳等原雖猛勇終是新病撬好安能敵奇新出之犢隨為所傷。僅存李英同通事何斌一船仍回臺灣。故此李魁奇獨霸橫行目空群盜。
---
　　崇禎二年四月奇正率諸船在遼羅地方候劫商艘。鄭芝龍得報令芝虎、芝豹為先鋒芝彪芝鵬為應援自領芝鶚、芝豸等同盧毓英為合後。時彪、虎、燕、多四船齊到各逞夙威兩相攻打。守金門之哨船忽聽炮響亦駕般從城仔角出而芝龍大隊亦至。魁奇寡不敵眾就轉舵欲遁適南風起龍一船牽舵乘勢沖下。芝蟒持火罐拋過魁奇忙將木棍打落水中。芝豹藉風合擊趕將搭鉤搭住被魁奇一刀洗斷開去。芝麟又將火烺噴筒燒來魁奇遂將船舵擺開悉為橫風吹散。不提防芝虎船從後趕殺聲如巨雷大喝「死賊今日決難饒汝」搭鉤搭住執牌躍過。魁奇接敵互相交鬧。奇夥合併虎逞力支禦勢已危迫。幸陳霸、陳秀亦跳過。霸砍散環眾秀一鎗刺倒魁奇陳秀海澄人後封武功伯。獻仙霞關投誠。陳霸南安石井人呂姓為陳氏養子。人品肥矮渾號『三尺六』踞南澳。入粵東投誠封忠勇侯。芝虎乘勢連砍二人餘悉伏艙或赴水者。龍見魁奇被砍遂大呼「降者不殺爾等原是良民投順自然重用」是以所有船隻咸落頭帆降龍收其眾令割魁奇首級設位哭祭陳衷紀等。然後回師申報軍門。文燦接捷知龍陣斬李魁奇收其全夥。差旗鼓張彬齋諭帖銀牌前到遼羅犒賞並許轉題參將。巡道與泉府亦差知事林旭齎銀牌羊酒犒賞並安插魁奇黨。芝龍大悅各答厚禮具稟伸謝。　　六月芝龍斬叛賊楊六、楊七於酒洲港浯州金門別名收其眾。　　八月。褚綵老掠閩安文燦檄芝龍。龍追於南日滅之。
---
　　崇禎三年庚午夏五月芝龍因憶火光夢中之異修書遣芝燕駕船往日本迎接翁氏並其子回來。日本國王困顏思齊集船謀奪不成從此加意防範唐人。而翁氏與芝龍倏爾別去雖屢翹首雲山其奈盈盈帶水何惟日撫其子。喜子頗可人又舉止異眾。一日報唐船到父女正在計念間突聞呼叫之聲。翁翊皇出接兩未謀面詢其由來方知為芝龍差欲接其女與甥回也。芝燕曰「奈與國王再三說無此例豈不徒費其勞」翊皇曰、「國王見書歡喜抑有怒色」燕曰「國王見書甚喜。」翊皇曰「見書若喜再作商量。」燕曰「自然還要懇求國王難道就回麼」喚從人將所帶物件行李悉邁上翊皇家住下。　　然芝龍自遣芝燕去後偶閒談間見南風大盛屈指芝燕到日本矣。旁有日本舊唐者到芝龍面前言曰「到諒到矣恐國王未必允從。」芝龍曰「汝何所見」舊唐者曰「日本從來未有婦人入我中國國王焉肯特破此例。必用一計服他然後可。」芝龍猛省「爾言有理。可覓畫師畫我形圖駕統無數艨艟旌旗飛揚軍威雄壯。令芝鶚帶好漢六十名新盔亮甲器械堅利乘此南風尾過去。聲言若不依允即欲興師前來。」鶚領命行八晝夜到日本。芝鶚入港將旗幟器械擺列整齊金鼓喧天。一時日本駭然恐是侵犯之船炮臺預放以觀動靜。迨至落綻其疑方釋。芝鶚上山將畫圖送入。國王收閱集諸文武會議曰「鄭芝龍連發兩書遣人前來未知作何發付」輔國將軍日本之權全在輔國啟曰「邇聞鄭芝龍兵船甚盛。今連發兩舊前來欲依他從從無此例若不依他恐一旦加兵亦是費事。以臣管見不如將兒子送還他其婦女說徒無此例則一舉可以兩得矣。」國王大喜曰「此議甚當。」立傳翁翊皇面諭。皇領命回家與燕、鶚及女兒說知。　　九月北風起國王同鄭芝龍書送其子交芝燕、芝鶚載歸。翁氏臨別之際悲喜交集喜者喜其父子相會悲者悲未得見夫君今反失其子牽衣慟泣。芝燕、芝鶚共慰之勸曰「歸去商量自當設法再來迎接。」隨解纜。順風十月到安海。芝龍望見其子儀容雄偉聲音洪亮屈指已七歲矣。追憶生時奇兆甚喜。延師肆業取名森字大木讀書穎敏。但每夜必翹首東向咨嗟太息而望其母日本在東。森之諸季父兄弟輩數窘之獨叔父鄭鴻達甚器重焉達字聖儀別號羽公庚戌進土。每摩其頂曰「此吾家千里駒也」有相士見之曰「郎君英物骨格非常」對芝龍稱賀。芝龍謝曰「余武夫也此兒倘能博一科目為門第增光則幸甚矣。」相者曰「實濟世雄才非止科甲中人。」性喜『春秋』兼愛『孫吳』。制藝之外則舞劍馳射楚楚章句特餘事耳。事其繼母顏氏最孝。於十一歲時書齋課文偶以小學『酒掃應對』為題森後幅束股有「湯、武之征誅一酒掃也堯、舜之揖讓一進退應對也。」先生驚其用意新奇。
---
　　崇禎六年癸酉冬十一月劉香老焚劫小埕芝龍統船擊之。香敗遁粵東。時諸賊咸稱其『香老』。姓劉漳之海澄人五短身材性極驍勇。勾引無賴駕小船運金門劫掠商舡。突起猖獗聚眾數千有船大小百餘號殺傷官軍橫行粵東、碣石、南澳一帶地方。
---
　　崇禎七年甲戌夏五月熊文燦擢兩廣總督。十二月文燦檄惠、潮分守道洪雲蒸、巡道康承祖、參將夏之木、張一傑親到香船招安被香留困。
---
　　崇禎八年乙亥春三月文燦會同閩撫鄒維璉檄鄭芝龍統所轄船收劉香老。芝龍將新舊船隻分為三程第一程芝虎、芝豹為先鋒領船十隻快哨四隻第二程中軍坐駕芝龍同盧毓英、芝鵬、芝蛟等亦領船十隻第三程芝彪、芝鳳、芝麟、芝豸、芝鶴、芝鶚、芝獬、芝鸞等各領船一隻為援勦。擇日祭江出師。　　四月南風已發芝虎等船不順行稍緩。劉香在甲子聞芝龍奉兩廣令牌統船會粵師不日即到。劉香大怒曰「一樣皮毛素無仇敵何苦為人作鷹犬也他見我們前歲小埕之役稍避其鋒銳彼就洋洋得意。吾誓必擒此方快我願。」即令李虎三、揚韜、陳玉、林武滯船前去用尾洋防禦。又令其弟金同康鐘、李飛熊、張賦帶船來往救援自領大隊脅雲蒸共船迎敵。　　芝虎船行至十日方到田尾洋與李虎三相遇。白已至申互相沖擊軍士各損傷而未分勝負遂兩收金。次日又戰適香督船至合擊芝豹、芝虎受困幾危幸芝鵬、芝豸、芝麟、芝燕船到沖救出退十里停泊。是晚芝龍大隊到詢問情由。天明芝龍率諸船列陣分擊。香出洪雲蒸退敵雲蒸大呼曰「吾矢死報國亟擊勿大亟擊勿失」香大怒立刃雲蒸。各飄颺互攻終日會天晚罷戰。　　芝龍大隊泊赤湖謂諸弟曰「今晚我們船泊在下風半夜水轉劉香必乘湖水沖來。芝豹汝可帶船往來飄駛以防不測。芝虎汝可帶船五隻在前椗寄椗。如遇有警可放超連珠火箭以便前來接應。」又發令「凡有船隻浮水寄椗頭帆勿落火炮預備軍士衣甲在身。」劉香船仍收田尾虎三過船見香曰「鄭芝龍恃強不識水性今晚在赤湖。主公可點齊船隻多設火器俟夜半水起乘潮順風沖去芝龍可擒。」香曰「此計甚妙。」遂各預備。至二更時分潮起風果微來香加額曰「此天助我誅此狂奴」即統全隊行。甫至半途忽前隊瞭望報曰「前面一派黑影恐是船來。」虎三曰「他船泊在赤湖港何得此處有船令各船提防聽我炮響一聲齊赴殺進」芝彪見水漲二分卻令椗起浮水徐行而進。遠望前面搖動似船乃曰「不出所料今果來矣。椗帆俱起安炮守候。聽吾掌號一面攻打。一面放起連珠火箭。」虎三一船先到即喝「前面何船」芝彪不應。令掌開炮直沖過去。芝虎、芝豹望見火箭連起炮聲蟲天隨督前來。劉香大隊亦至。渾殺至日午稍停戰。芝龍曰「劉香滿度有法虎三真箇勇瑜」芝虎聽見大喊曰「此賊有甚難破俟吾擒他」一船破直入。手執藤牌口含大刀爬在船末。望香船將近一躍過去亂砍。香即接戰眾又合鬧。龍遙見忙督船往救。芝鵠一船從橫沖去被香橫身熕發出裂開沈下。芝蟒船逼進站在斗頭上拋過火罐香船首火。虎三好香船發火急來救時不防芝豹從後趕來發一門斗炮竟穿虎三船尾樓打死舵公透入官廳礙火桶而藥發直從桅邊抖頭出其船亦發火。虎三救不及情急抱銃耽於海底。芝虎與劉香見火熾難以脫身互相亂砍一併焚死。芝豹、芝彪又連擊沈船數隻方揮招旗招降遂鳴金收其部眾僅走劉金三船投瓊州去。送康承祖、夏之木、張一傑等回粵並發還擄掠婦女具文申報。大痛哭芝虎、芝鵠身亡令人廣撈屍首五口不可得。停甲子所延僧建七晝夜梁皇寶懺祭奠二人暨陣亡諸將士然後班師。劉香既滅海波不興鯨鯢屏跡實賴芝龍之威制附記芝虎龍胞弟膽略猛勇渾名「蟒二。」因聽龍誇劉香、虎三好漢心忿跳船並香同死。常顯聖零丁洋今粵東虎門外群奉祀之甚然靈感。
---
　　崇禎十一年戊寅五月鄭森進南安學弟子員。
---
　　崇禎十二年已卯夏六月荷爾國郎必即哩哥駕大夾板船九隻犯閩、浙地方。郎必即哩哥者荷蘭國之健將也力能舉鼎兼精劍術。英國之人「白血紅鬚鷹鼻狂眼。原無船隻。因永樂差太監王三寶下西洋偏歷諸國聲言取寶實偵建文。船到其國國人懇求船式。三寶慮其有船則可渡海騷擾邊疆故意持一管壞筆畫一箇扁圈中間首尾直豎二、三節將筆毛刷開亂畫幾畫與他。豈知荷爾人性乖巧就裡樣打造所有筆毛一畫安繩一條為船中索路俗云夾板船索路多也造成船隻駕駛比中國船加倍堅牢且火器甚精。屢到中國帶嗶吱、哆囉呢等貨物貿易。同則停舟海中一人坐在桅鬥上持千里鏡四方遠觀。有商艘則將所佩小船五、六隻放下每船坐六、七人俟船將到圍籠。如我們伸頭禦敵他將鳥銃吹打一鎗一箇並無虛發。是以海上最畏遇他所謂『來商去盜』明李之『防貓兒眼』即此。是歲統夾板船九隻犯閩、浙地方官軍屢為所敗軍門仍檄鄭芝龍平復。芝龍接嘆喫曰「盧寧侯毓英惜已死矣使其今日若在則破此易易耳」毓英於十一年死酋平倭故云。遂著芝豹、芝彪為先鋒芝鳳、芝蟒為左右援自領芝麟、芝燕、陳秀、郭儀、陳霸等居中調度。臨時又叮彪、豹曰「夾板利害非比我們的船。凡事當先覷方便可戰則戰勿得恃勇徒自損滅耳。」豹領令去。至湄洲外洋相遇互相攻擊。將及申時芝龍船到環圍迫戰。奈夾板船隻高大兩邊遮蓋堅固火炮利害無計可施。反失芝蟒、芝鶴二船傷者甚眾方鳴金收軍入泊楓亭港口。即喚芝豹、芝彪等囑咐曰「夾板堅牢難破須用火攻方得取勝。汝可選帶慣水者五、六十人小漁船七八隻將大竹鋸筒每人腰間帶兩箇船中麻棕灌油並硝磺引火之物船頭以鐵鍊帶釘。他船高炮遠漁船小而撐快直沖到彼船邊將斧釘住發火人跳下水浮漾走回。」二人隨選慣水好漢備辦起火諸物暨小船停當。龍即整師出敵往來攻打。芝豹即發小船依計而行。果夾板船高炮遠小船撐快如飛到即釘住發火。悉跳下水或沈、或浮走回。芝彪又令快哨撈救連燒夾板船五隻餘敗遁丟。第四卷登煤山明祚攸終　定燕都我朝一統
---
　　崇禎十三年庚辰天下賊寇流橫。雖每有斬獲屢報招降然經略無方不能解散降而復叛。故張獻忠煽聚於穀城羅汝才並起九營應之合於房州連陷湖南、湖北嶽、鄂等處地方復至澧陽。守道周鳳岐求救於七省參軍陳璸。璸即檄蜀鎮總兵溫如微領本轄兵五千共萬餘人於十一月十九日進援澧陽與周鳳岐共籌制敵之策。二十夜忽接常武告急即發鳳陽兵三千往救又發衛營遊擊劉以泗領兵劄新州以禦水路發茅岡營副將劉時早領兵劄公安以拒襄郢分佈已定。二十四口張獻忠大軍至常武溫如微不敢守棄城而遁。三湘亦隨失。陳璸等孤軍腹背受敵。　　十二月初八日璸將沅標兵三千、土司兵五千、牙兵五百、新募弓弩手六百進復常武。初九日過城子鼇山鋪獻忠用驕兵計凡三戰而璸三捷。獻忠合其眾再戰璸大敗死亡殆盡惟有蒼頭劉光瑞率兵數十人護璸逃遁六十里。而賊又至光瑞同牙兵死戰衛璸。光瑞被殺璸奔新鬥鋪為賊所擒。澧陽遂陷周鳳岐亦被執。二十四日解至公安馬驛橋孫家園見獻忠。忠勸璸降璸怒目叱之曰「堂堂憲臣肯從反賊」獻忠大怒斷其手足罵民不絕口割舌剖肝。鳳岐亦大罵賊咸被殺。時賊或攜藥囊著蔡、或賣卜星相、或為腦流黃冠、或為乞丐戲術分佈四方偵覘虛實互為接應。流毒焚掠勢若燎原。過天星等七股盡分道入蜀陷大昌犯州。河南瓦罐子、一斗栗諸盜盡歸李自成。有黃梅貢士吳卿上言曰「流賊姦宄出沒尤甚偵走日馳二百里酗酒耽色渴睡不醒。若得能將勇敢銜枚夜襲賊不吸覺也。今兵不殺賊反以仇民窮鄉男婦匿林逃難。割頭獻功以愚主將主將以愚監紀。監紀不知遂奏其功。此弊踵行久矣所當痛懲者也。」崇禎覽疏是之令朝臣各省撫按舉將才。　　是以芝鵬齎軍門薦本至京恰合其機。先賂本省勢權縉紳如吏部丁啟濬者字哲初泉州人壬辰進士然後關通閣部相互會於崇禎之前准授鄭芝龍南澳副總兵以靖海疆。
---
　　崇禎十四年荷蘭郎必即哩哥統船前來有刻歸一王者誤也被鄭芝龍燒壞五隻。其餘船率領逃回綑縛見王請罪。王曰「勝負乃兵家之常卿不必過於自損。」遂赦其罪。有國王之弟揆一王向前啟曰「我國船隻兵糧俱足俟臣帶領一旅前去與郎必即哩哥報仇。」王曰「御弟欲領兵前去甚好但唐朝人物不少未可恃勇。卿欲去須相機於附近地方先鋸一處安頓般隻收拾人心。庶得通知來往氣聚兵糧養精蓄銳窺其虋隙進可攻退可守不致孤單有覆敗之餘。」揆一王曰「謹領諭教」即挑選精壯配駕夾板船十五隻辭王出師。王率文武餞行臨別又屬其「步步小心唐人多詐。」揆一王頓首拜命。順南風不論日月而行。亦是天意使然一日看前面山甚高揆一王問左右曰「不知此處是中國否」內有舊跟郎必即哩哥軍士答曰「看此處水色不是中國。我們船尚在洋這邊。」王曰「既是這邊地方將船駛入去看是何國。」眾船得令乘風而入。王持千里鏡照觀岸上並無城郭。囑咐「將船一條邊灣住預備火炮以防意外。」傳麼予同蘭帶好漢一百名麼予、蘭咸是官名麼子有總兵職蘭亦官銜有守備職每人長銃一、短銳銃、腰各懸劍駕小船巡看偵問是何國。麼子隨帶人上岸見鯤身有些舊址卻無鄉村仍下船過江登岸行裡許方見有人蓬頭跣足赤身箛肚佩弓負箭。麼子令人招他他亦就來語言不諳徒以手相比畫引到社。適通事何斌同李英在澎湖被李魁奇追趕船隻走到鹿耳門打破鹿耳門臺灣口子兩船人咸淹死僅存何斌與一二水手被水漂至大線頭救起。身被海石蠔殼傷壞調養纔好而又染病在社裏。隨出來與麼子相見。麼子間何斌「此處何處」斌曰「名臺灣。」麼千曰「有國王無」曰「無。悉是散居。」麼千閒言大悅就邀斌同往船中見揆一王把終始陳說。王喜厚待何斌用為通事事無大小悉以諮之。又問斌「此離中國多遠」斌曰「此處到澎湖四更、到廈門七更共十一更」海裡行船論更亦似陸路論裡。王曰「如此甚妙此處既無統屬我今就安頓在此。」朝夕與斌踏看地裡起築城池。為永遠計擇於七鯤身首置城一座名安平鎮是也又名『七星趕月』。用糯米和灰磨甄堆砌外附炮臺。對面赤嵌亦起小城。王將帶來軍士悉與新港社土番結姻。即差夾板三隻回國報命並請給糧餉。迨工竣又慮港門覓澗船隻易入防患難周隨將舊夾板六、七隻乘巨石灣曲迴旋打船沈焉。凡船隻入臺者必由炮臺前經過若從別處則觸沈壞夾板其船必破。餘處水淺招多。如此策畫固若金湯。
---
　　崇禎十五年壬午八月鄭森赴福省鄉試。　　但臺灣乃海外窮島為荷蘭國揆一王築城所踞未足為奇。乃有一座錦繡江山普天人民已受二百七、八十年恩澤誤用庸臣重文經武門生同年互相表裡只知市私恩有家致富那肯佈公心為國培元朋黨凌嚼民不聊生致四方盜賊蠭起。當事尚不知悔上下蒙蔽有錢賄賂者則保題之。當時有出栗賑濟者則感指他沽名市義必有異志合疏交政。是以最英明之君被幾箇草寇擺弄得昏迷。大眾相視束手而待斃耳。
---
　　時崇禎十六年癸未七月闖賊李自成設酒請草天王賀一龍就席間斬之。隨馳馬至羅汝才營。汝才不知就裡出來迎接亦被砍死。逐得兩部人馬共有百萬據西安府為長安府。進攻榆林被慶陽連張獻忠為唇齒還師西安過年。
---
　　崇禎十七午甲中正月兵科給事中首應遴薦山東登州副總兵鄭鴻達緩急可用。詔益南贛兵三千命逵鎮守。又擢南澳副總兵鄭芝龍為福建都督。是月賊夥牛金星、宋獻策、李巖等共尊李自成為帝僭號大順改元永昌。遣劉宗敏、李過等攻破大同巡撫衛景瑗字帶黃進士韓城人罵賊被賊碎剮。敏馳報李自成。成曰「此關一破使可長驅直抵。」留賊黨李友等守西安城。率眾從禹門渡河巡撫蔡懋德領應時盛巷戰死。臨晉、何津、垣曲、絳州皆陷。　　二月十八日進攻代州鎮將周遇吉三韓人退守寧武闢。率二百餘人從城上縋下殺入賊營。賊大敗退二十里。相持半月閹宦按兵不救。　　三月初一日城陷。遇古統兵民禦敵遠砍數十餘賊力竭被擒。勸降不屈大罵遇害。妻白氏盡節。全城屠戮。自成嘆曰「使守者盡如周遇吉吾安得至此」節投牒於兵部約戰。　　三月十五目自成至黎城崇禎皇帝徵天下勤王。御史李邦華勸上南遷華字懋明進土江西吉水人。帝怒曰「朝臣平日所言若何今國家至此無一忠臣義士為朕分憂謀及南遷。夫國為死社稷乃古今之正朕志已決毋復多言」又請太子撫軍。江南給事中光時亨大聲曰「奉太子南行將欲效唐肅宗故事乎」諸臣遂不敢言。帝復問戰守之策眾巨無一對者。帝嘆曰「朕非亡國之君諸臣實亡國之臣耳」遂拂袖而起。欽天監奏帝星下移。總兵姜環通叛將白廣恩與太監杜勳降賊巡撫朱之憑自刎。自成愈逼帝召諸臣相對泣下並無他策。忽報昌平失守崇禎色變。是夜賊犯平則門。早朝帝對諸臣無言惟相向哭泣而已。須臾賊大至報過蘆溝橋。俄報攻彰義門城外三大營皆潰火車巨礮、蒺藜鹿角悉為賊有。反轉礮攻城轟擊震地。諸臣方侍班襄城伯李國楨匹馬馳闕下汗浹霑衣。內侍呵止之。國楨曰「此何時也君臣即求相見不可多得矣。」召入國楨跪奏「守軍不用命此城雖守」叩頭歉歔。帝命內臣協力守城。內臣咸譁曰「諸文武何為我們甲械全無焉能守城軍」　　十八日申時彰義門啟闖賊率群夥而入。帝召閹臣問曰「卿等知外城破乎」曰「不知。」帝曰「事急矣今出何策」俱曰「陛下之福自當無憾。」是夕帝不能寐同王承恩幸南管。登萬壽山望烽火燭天。徘徊逾時回乾清宮。硃書諭內閣命成國公朱純臣提督內外諸軍夾輔東宮。命進酒連沃數觥嘆曰「苦我民耳」以太子、永王、定王分送外戚令妃嬪各自為計。忽報皇太后自縊帝搥胸悲楚繼報皇后亦自縊。入見公主嘆曰「何生舌家」左手掩面右手揮劍斷其臂而去。少頃去輒換朱援絞械手持二眼銳出中南門至朱純臣第關人辭塢目仍同宮。登萬壽山之壽皇亭煤山宮內深處咬指出血書詔於衣袂曰「朕自登極十七年逆賊直逼京師。雖朕薄德菲躬上千天咎然皆諳臣之誤朕也朕死無面目見祖宗於地下去朕冠冕以髮覆面任賊分裂朕屍。勿傷百姓一人」遂自縊。太監王承恩亦縊於旁。　　城陷太監王德化率內宦三百人迎自成於得勝門令仍舊職。時有官民進表云「比堯、舜而多武功邁湯、武而無慙德」之句。自成受朝賀毀太祖廟。鑄永昌錢不成。尋崇禎於煤山命以雙扉兒帝後於東門側殮以柳棺覆以蓬廠莫有敢哭者。襄城伯李國楨跟踉蹌奔跪梓官前放聲大哭。賊黨執楨見自成。楨大哭不止以額觸階流血滿面賊眾持之。自成好言勸降楨曰「三事從我即降一、祖宗陵寢不可發一、葬先帝後以天子之禮一、太子、二王不可害。」自成允諾為易梓官帝戴翼善冠袞玉滲金靴後袍服如之。以丹漆殯帝以黝漆殯後葬田貴姬墓側。楨一人斬衰徒步扶送葬畢自殺。時自成下令搬倉庫向戶部主事范方取倉鑰。方怒令斬方。方神色不變受刑范方字介卿號雨雨泉之同安縣高浦所人。辛西解元。因自成欲向方討倉鑰方怒目叱之曰「此鑰乃朝廷之物非爾賊所可問者。」成怒斬之。時人嘉之曰「生為真解元死為真主事」。又拘國丈嘉定伯周奎三夾不死搬出銀七十餘萬先時崇禎令各官助餉奎以窮對。皇后私出銀五千與奎助餉奎只出三千其餘二千私自肥己。陳演獻銀三萬、金三千、珠三斗。其餘拷掠凌辱者甚眾。又脅寧遠總兵吳襄掌中軍都督事寫書遣降鎮唐通往山海關招伊子總兵吳三桂。　　時三桂守山海關接邸報見陝西總督余應桂上疏言曰「賊眾百萬非天下全力當之不可。講調左良玉吳三桂、高傑、唐通、周遇吉、黃得功、曹友、馬科、張天祿、馬岱、劉澤清暨王國蠻、劉良佐、葛汝亮及割將邱磊、惠登相、王光恩、孔希賢、金守亮等會師津定之間。督輔之外加一督師如史可法、王永吉其人者賜以尚方。懸公侯之賞以鼓勵之庶幾可滅」之疏東旭曰古來命將出師未有二其權可以成功者也。如唐之裴晉公憲宗委以都督軍外事予以便宜討吳元濟故雪夜深入於蔡。宋太祖命曹武惠南征李煜命之曰「江南之事一以委卿。」故武惠得抒其胸中秘略遂定江南。故國之壞限以資格動以掣肘如用太監又用監紀此輩誤人不淺。際此緊急泛時尚欲至輔之外加一督師。噫苟督輔可用何必督師若督師可用則又何必督輔故韓信之拜、諸葛之師未聞尚有別人。宜乎天下瓦碎上下濛蔽大勢已去別無長策徒有相對垂泣已耳。吳三桂既見邸報恐不日旨下即欲起行遂操演兵馬以俟。後又見一報廷議「山海關重地若召吳三桂入衛、則山海關誰守棄地亦非善策。」知不果行。迨接三月十九日報「賊陷京師皇帝死煤山。」頓足望南慟曰「庸儒誤國至此」謀欲動王。　　四月初二日唐通至出其父襄書並誇獎新命犒賞銀四萬匹。三桂疑惑未定通說以「運數既終大事己矣父命當尊。且擇木而棲擇君而事棄暗投明歷代有之魏徵、尉遲皆名臣良將。史冊昭然非自將軍始。」桂意頗順。送通回自調兵馬緩程入京。自成望通不至疑三桂違命將吳襄三千餘口盡行誅戮。僅走其姪吳勳中途傳襲凶信三桂悲號切齒遂駐軍。單騎奔遼東見清世祖章皇帝請師。世祖允諾。即調攝政王、豫王、肅王同洪承疇統八旗兵馬長驅而進軍聲大振。　　唐通見李自成言「陛下何殺吳襄之太驟也通費多少後舌說其歸降業已拔營而來。今己殺襄三桂聞之豈肯甘心必定關外乞師將奈之何」自成令祕之遣人急促三桂。至中途偵知三桂已出關求師遂不敢往馳回告自成。成忙令劉宗敏、祖光先、谷大成、自承恩等立十二大營於城外首尾相顧以備禦敵。又令李巖與唐通、李牟等統兵八萬迎敵。二十一日相遇於一片石通列陣招降。三桂咬牙指通罵不絕口。參將徐有容出馬逼戰通迎敵。未幾合遂被有容刺死。李牟見唐通被殺飛馬出救被馬寶旁射一箭。牟傷額幾乎墜馬賊大敗。三桂急飛軍追趕。至永平復職殺賊萬餘級。李巖喪膽奔回宗敏等不敢屯營悉退城內各自為計咸無戰志。攝政王督諸師環劄城外。　　李自成與牛金星、宋獻策等相議守禦金星曰「滿洲人馬強壯弓矢嫻熟況吳三桂少年猛勇。我師連敗兩陣已無鬥志。不如暫退陝西養精蓄銳再來恢復。今若遲疑恐變起肘腋悔之莫及。」其姪李過亦曰「丞相之論極是。十箇北京不如掩一箇陝西。退守為上策。」自成意遂決。二十六日誅陳演、朱純臣諸勳戚空御庫珠寶。自成先行令祖光先、谷大成等斷後。　　二十八日大肆掠出城。夜焚五鳳樓。清世祖見遠勝兩陣又逢初夏恐馬力疲倦暫傳安養。忽見城內火起哭聲轟天知是賊潰。即令三桂追趕滿兵副之。親統諸王額真等分九門入。撲滅餘火畢下令安民。收拾倉庫圖籍追謚崇禎為「懷宗端皇帝」皇后為「烈皇后。」吳三桂追李自成至三十里大殺一陣奪其輜車無數。谷大成見桂追到布成陣勢。三柱奮勇沖過大成隊亂被殺。自成聞大成已死趲軍從西北遁去。　　桂至定州報捷。京中臣民勸進於五月初一日擁戴世祖皇帝登極國號大清改元順治元年。封吳三桂為平西王洪承疇為經略招撫江南。　　但江南諸臣於三月二十五日聞京師陷、帝後殉社稜齊集魏國公徐弘基第以太子、二王不知存亡天下豈可一日無君議立親藩討賊。時潞王、福王、周世孫各避賊淮上鳳陽總督馬士英言「福王是萬曆神宗之孫、泰昌光宗之姪、大行皇帝之兄倫序當立。」可法、大器執不可。屢議未決。四月二十七日右都御史張慎言、戶部尚書高弘圖、詹事府詹事姜曰廣、吏部給事中李治、河南道御史郭維經、誠意伯劉孔昭、太監韓贊周等會議。可法、大器後至而孔昭、贊周力主如士英言遂迎福王於儀真燕子磯。　　五月朔至江南。初四日監國。御史邧彪佳曰「先受監國其名極正使海內聞之方知無倖位心示謙讓也。今既發喪宜登大寶佈告天下為先帝報仇。」諸臣與魏國公皆然其議乃於十五日即位。詔以明年為弘光元年上崇禎說『思宗烈皇帝』。後易為『毅宗正皇帝』王諱由嵩萬曆第三子諱常洵之長子。附記禮部尚書余煜上言曰「聞先帝諡『思宗烈皇帝』竊以為末妥。按諡法道德純一曰『思』追悔前過曰『思』。先帝英明天縱神武性生憂勤十七年念念飲為堯、舜者也。時遭家不造亂階頻起而所用之人又皆忍於欺君率致誤國於先帝何咎焉道德純一則似泛追憶前過則似譏於覲揚無當也。且唐、宋以來從未有諡『思』者。唯周之恩王己則弒君而弟又殺之。漢之後主闇弱任奸以亡其國何足述乎諡法有功安民曰『烈』。今國破家亡以身殉難何烈之有若激烈之烈又非諡法之謂也。周之烈王、威烈王、漢之昭烈、魏之烈祖宗、唐之光烈帝未嘗殉難也。他日書之史冊將按諡法乎不按諡法乎故曰『思』『烈』二字舉誤也。然則諡宜云何先帝英明神武人所共欽而內無聲色狗馬之好外無神仙土木之營汲汲皇皇臨難時則又慷慨必合『國君死社稷』之義。千古未有之聖主宜尊以千古未有之徵稱。恨考訂古今未足以奉揚其美不得已而擬其似當諡曰『毅宗正皇帝』。雖於內外賓服亦未甚切然先帝懿美及臨難一段不負宗社之氣庶足盡之。忻誠伯趙之龍亦言『思』非美字」。　　弘光設四鎮晉黃得功靖南侯駐蘆、和。得功字滸山京營名寺也。每戰身自衝突勁疾若飛江淮呼曰『闖子』。曾為群商執鞭往都經山東值響馬眾商俱逃遁得功獨手提兩驢蹄禦賊賊無不披靡其勇如此。時高傑興平伯駐揚、滁忌得功威名伏兵劫功於土橋屢戰。事戰以太僕寺少卿萬元古監軍江北解之始各罷兵。按高傑字英吾係降將曾從孫廷傅子曾頭糹冢破賊。越次年郟縣潰潼關不支率其部下李成棟、楊繩武等十三總兵統眾四十萬渡河大掠晉中鼓行南下頓師邳、泗間。既位列四鎮忌黃得功威名且得民心率三百精騎襲有功。功用至土橋解鞍下馬作食傑伏騎猝起。功角巾緩裝出其不意亟擐甲而飛矢雨集。所乘值宙千金俄而矢中蹄騰而上他馬馳去。傑帥遣兵戒之曰「必生擒得功」時有梟卒十七騎追之且及。得功大喝反鬬發腰間所餘七矢殺七人遂揮長刀復砍三人幸共軍到獲免從行百騎皆攷。傑又將千人襲黃義真城被黃守將邱鉞、馬岱設守不得入。岱開門出擊盡殲之。於是怨愈深。萬元吉偕伊將張文昌、李樓鳳調停兩間意未解。會得功母喪元吉乘間說之曰「土橋之釁無論智愚俱知其非。今將軍以國故、親故遂鬬盛怒是歸其曲於彼而將軍收名於天下。」得功稍和。元吉又令傑出千金為黃母賻二憾之搆始釋。傑雖為人抗暴然慷慨識機變可說而動。平日折節事僧德宗曾問德宗以終身之事。宗曰「居士起擾攘今師朝廷為大將、為通侯此不足為居士重。也率眾從史居士指可法也儒家稱聖人我法所謂菩薩居士與之一志併力可謂得所歸矣。」傑之妻邢氏饒有權智一見史公出至誠相待亦勸高傑傾心。史公亦喜傑馴擾大事有賴命王相業監其軍加李成棟、賀大成、王之綱、李本源、胡戎楨為大將連騎之任專制河南。高曰「傑既以身許公再無亂心。」　　封劉良佐廣昌伯駐鳳泗佐字明宇東撫朱大典舊將也封劉澤清東平伯駐淮、徐澤清字鶴洲為人好聲色無將略。又調鄭鴻達、黃蜚、鄭彩為總兵彩字羽良泉之同安人加鴻達鎮海大將軍守鎮江彩守三叉河口為彩石、蕪湖備。　　六月史可法、馬士英奏「北京李賊係吳三桂出關請師攻破」遂封吳三桂薊國公遣中書阮廷揚海運米十萬石、銀五萬兩濟其軍。繼報大清定鼎燕京高弘圖等會議為中國復仇宜遣使通好而難得其人。應天巡撫左懋第請行加兵部右侍郎以太僕寺少卿馬紹愉副之。並命懋第經理河北聯絡關東諸軍。懋第曰「臣此行致祭先帝後梓官訪求東宮、二王蹤跡並通兩國之好貴不敢辭。至於封疆重寄非使臣之職乞解臣經理職銜。且馬紹愉前臣曾刻罷今豈可共事請停其行。」皆不許。懋第又講「臣此行生死未卜敢劾一辭臣望者恢復而近日朝端行事似少恢復之氣。願陛下時時以先帝仇恥為心瞻高帝之弓劍則思成祖、列聖之陵寢何存撫江上之黎民則忠河北、山東之赤千誰恤更望廷臣時時以整頓士馬為事勿以和議為必成、勿以和成為足恃。必能渡河而戰始能扼河而守必能扼河而守始能畫河而安。」眾題其言。齋白金十萬兩、幣帛百萬匹左都督陳弘範帶兵三千護行。附記懋第八月渡淮。十月朔次張家灣止許百人入郡。懋第衰服往館鴻臚寺以不得赴梓官即於館遙祭。是月二十八日遣歸。甫出京至滄洲追回。改館太醫院懋第處之怡然。一說係弘範密通欲身赴江南招降故追懋第回。迨至乙酉閨六月聞江南失守附心慟哭。其從弟懋泰先為吏部員外來見勸降。第曰「此非吾弟。」叱之出。是月十二日與從行兵部司務陳用極、遊擊王一斌、都司張良佐、劉統、王廷佐俱被殺。懋第萊陽人辛未進士。父喪三年不入內事母極孝。其絕命詞云「峽折巢封歸路迴片雲南下意如何寸丹冷魄消難盡蕩作寒煙總不磨」。　　七月報山東濟寧薙髮歸順。馬士英薦阮大鋮知兵有旨賜冠帶陸見舉朝皆駭。高弘圖請下九卿會議。士英曰「會議則大鋮必不得用。」弘圖曰「吾非阻大鋮。舊制京堂必會議於大鋮更光明。」士英曰「吾非受其賄有何不光明」弘圖曰「何必言賄一付廷議國人皆曰賢然後用之。」土英疏言「魏忠賢之逆非闖賊可比。弘圖、曰廣諸人護持局面於所愛而登之天者曰先帝原無成心也於所惡而墜之淵者曰先帝定案不可翻也。」姜曰廣疏言「臣前見文武紛兢既慙無術調和今見欽案掀翻又愧無能預寢。遂使先帝七十年之定力頓付逝波陛下數日前之明詔竟成故紙。梓宮未冷增龍馭之怨恫製墨未乾駭四方之觀聽。惜哉維新乃有此舉臣所守者朝廷之典章、所畏者子秋之公議而已。」郭維經、羅萬象、詹兆恆、陳良弼、王孫蕃、左光先、懷遠侯常延齡、太僕少卿萬元吉、兵部郎中尹民興等各疏諫不聽。大鋮召對陳『聯絡、控扼、進取、接應』四策又陳『長江兩合、三要、十匹隙』稱旨用為江防兵部侍郎尋而陞兵部尚書構釁欲誅東林黨。　　禮部尚書黃道周請祭禹陵出杭州。　　濟寧飛報檄各處地方薙髮投誠甚急。可法請督師淮、揚詔其即行。可法抵白洋河行文四鎮備禦。招撫江南副將吉起龍齎攝政王書與可法有云「念累世之宿好棄近日之小嫌嚴整貔貅驅馳梟獍。入京之日首崇懷宗皇帝後諡號卜葬山陵悉如典禮。郡王將軍以下仍其故封恩典有加。耕市不驚秋毫無犯。擬天高氣爽遣將西征傳檄江南連兵河朔陳師鞠旅戮力同心以報汝君父之大仇彰我朝廷之厚德不意南中諸君予苟安旦夕不審事機聊慕虛名頓忘實禍余甚惑之。夫國家之撫定燕都乃得之於闖賊非得之於明朝也。賊毀明朝之主辱及先人。國家不憚徵繕之勞代為雪恥。萬世仁人君子當如何感恩報德耶乃乘逆賊稽誅王師暫息即欲雄踞江南坐享漁人之樂。豈江淮以南天塹足憑遂不能飛渡耶況闖賊為仇明朝未再得罪於國家也。徒以薄海同仇共伸大義。今若擁號稱奪是天有才一日復為勁敵。余將簡西征之銳兵且釋彼重誅令為前導。夫以中華全力受制潢池而以江主一隅兼支大國。勝敗之數無待蓍龜矣。至於南州諸君子賁然來儀則爾公、爾侯列爵分土自有平西王之典例在。惟執事實圖利之」史可法得書上聞。復其書云「突聞我大將軍吳三桂借兵貴國破走逆賊殿下為我先帝發喪成禮梓官歸葬撫輯群黎且兔薙髮之令示不忘本朝。此等舉動振古鑠今。凡為大明臣子罔不長跪北面頂禮加額豈但如明諭所云『感恩報德』已耶謹於八月薄治筐篚遣使犒師並欲請命鴻裁連兵西討是以王師既發。乃辱明誨引『春秋』大義來相詰責善哉推而言之此為列國君薨世子應立有賊末討不忍其君之說耳。若夫天下共主身殉社稷青宮世子玉石俱焚宮殿飛灰山陵鬼哭宗社蒼生數月無主是瞻烏逐鹿睥睨神器者當不知有幾人若拘牽不部位之說、坐昧大一統之義中原鼎沸倉卒出師何以維繫人心號召忠義勢不能支乃舉祖宗之天下拱手而擲之他人不獨上以貽二祖、列宗之羞下以決亂臣賊子之志。是守經泥古徒為宋襄不擒二毛之仁其重遺貴國之憂當不知又何如也紫陽『綱目』踵事『春秋』其間特書莽移漢祚光武中興丕廢山陽昭烈踐祚懷、愍亡國晉元嗣基徽、欽蒙塵宋高鑽褚。是皆於國仇未復之日亟正位號『綱目』未嘗斥為自立卒以正統與之。甚至玄宗幸蜀太子即位靈武議者疵之亦未嘗不許以行權幸其光復舊物也。」又有「若乘我國運中微一旦欲移鼎東下而以前導命元兇義利兼收恩仇條忽獎亂賊、長寇儲不惟孤本朝藉力復仇之心亦甚違殿下仗義扶危之初志矣。且契丹和宋只歲諸輸金繪回紇助唐原不利其土地。況貴國篤念世好兵以義動萬代瞻仰在此一舉。茲乃手足之難實同秦、越視此幅員為德不卒是以義始而以利終也」云云。　　高傑發總兵李朝雲防守泗州參將蔣應雄、許占魁、許茂榮、李玉防守徐州。　　九月遣都督陳謙齎剌印封福建都督鄭芝龍『南安伯』。　　十一月豫王進師宿遷史可法赴援拔營去。　　十二月往北使陳洪範南還稱「清兵旦夕即南下。」馬士英惡之曰「有四鎮備禦何患焉軍」
---
　　順治二年乙酉附明福王時在江南稱號弘光元年正月高傑率兵防河。至睢州總兵許定國享傑謀殺席上。以其眾薙髮投誠高傑於前歲九月之十日祭旗疾風折其旗西洋炮自裂。應廷吉私謂其友曰「明年太乙在震角亢司垣始擊掩逼壽星之次法當蹷上將。吾懼阻眾不敢直言。」許定國太康人故總兵。赦罪比毀家養士大掠京城負其功不得封土出惡言詆高為賊。高由是怨許常曰「我見必殺。」定國聞之遂懼。正月十一日高兵至睢州。定國匿其軍之壯者率贏卒於數十里外跪馬首迎。高扶起之曰「許總兵奈何行此禮」定國頓首曰「知公怒謂死。」高曰「公累疏指我為賊何也」許曰「定國目不知書咸假手於記室。人公之名定國不知也。若以此殺定國不亦冤乎」高索記室者姓名。許曰「彼知公之怒先期已遁尋之不獲。他先去而定國不知可見易公之名者非定國意也。」高粗人見其屈服不但不憾且憐之遂信無疑。中有千戶馬說定國有謀。高於馬前苔五十送許誅之。遂殺牲約為兄朔。定國飾美妹進高屏不御。笑謂之曰「軍中未可事女子。且蓄之俟功成以娛老乎」高屯大營離城二十里。僅隨驍健三百人十三日入城。是月定國張燈盛席厚禮興平伯令其少弟飲諸將於別所婦女賓客雜坐歡飲酒至半酣許弟動靜失常眾頗疑焉。對高密語曰「定國有謀。」高推之以手曰「去夫何敢」眾意亦遂坦然。三百人皆醉別所休息。寢興平伯於睢人甲第內。夜半壯士數十人踰垣而入。傑忽覺索衛身鐵杖已失。猶奪人鎗力鬧傷脅被執。定國喋血南坐曰「三日來受屈辱於爾今如何」傑大笑曰「吾為豎子所算」呼酒來痛飲而死。明日日中城不開李本深、王之綱等攻東門入。定國已渡河北去吏部聞高實信有『中原不可復』之痛定國少年猛男手攀簷前椽舍全身懸空能左右換手走長簷數遍顏色不變。曾定河南屬邑值流賊奄至箭發如雨定國立敵樓以刀左右揮箭盡兩斷無一矢能傷其身者。有賦持版自腰定國射以鐵枝箭貫入於版死焉。賊驚道高欺其老聽其謾語遂隧術中。　　左良玉憤馬士英竊權誤國稱天子密旨討之傳檄云「大義之垂納於星日無禮之逐嚴於鷹顫天地有至公臣民不可罔也。奸臣馬士英根原赤身種類藍面。昔冒九死之罪業已黥面為奴剪髮為僧。重荷三代之恩從爾狐窟白門狼吞泗上。會國家多難之日侈言擁戴勸進之功。以今上曆數之歸為私家攜贈之物。竊弄威權煬蔽聰明。恃兵力以脅人致夫子閉目拱手張偽旨以讋眾俾兵民重足寒心。本為報仇而立君乃事事與先帝為仇不祇矯誣聖德初因民願而擇主、乃事事拂兆民之意何由奠麗民生幻蜃蔽天妖蟆障日。賣官必先姻婭試看七十老囚三才敗類居然節鉞監軍漁色罔識君臣托言六宮備選二八紅顏變為桑間濮上。蘇、鬆、常、鎮橫徵之使肆行檇李、會稽妙選之音日下。江南無夜安之枕言馬家便爾殺人鬥北有朝慧之星謂英客實應圖識。又有皇嗣幽囚列祖怨恫。海內懷忠之臣誰不欲食其肉敵國向化之士咸思操盾其家。本藩先帝舊臣招討重任頻年滿心疾首願為鼎邊雞犬而無從此日履地戴天誓與君側豹狼而併命」之句。隨分兵做三隊下。士英懼調劉良佐、黃得功、方國安、鄭彩、黃斌卿同劉孔昭、阮大鋮、朱大典共禦於彩石磯。史可法疏言「良玉原不敢與君父為難豈可調各鎮離汛若北兵一至宗社危矣」不知士英蒙蔽至此不報。　　四月二十二日豫王會肅王各進兵渡淮。史可法請救弘光召諸臣問方略。諸臣皆請救淮揚。弘光亦以淮揚宜守不可撤江防之兵。馬士英厲聲曰「君臣寧死於清不願死於左良玉之手」　　二十四日豫王師猝至揚州攻新城。可法督總兵劉肇基、翁萬裕、楊鳳翥等禦之。二十五日下午撤圍退二十餘里詐稱黃蜚提兵柬援。可法縋人出詢。詭說「撥兵一千入保城池餘屯外作犄角。」可法信之開西門遂中計可法自刎。　　時左良玉正揮兵欲前忽病死子夢庚為黃得功所敗。豫王屯揚州沿江設渡鄭鴻達帥水師禦於京口。豫王令眾編筏張燈向鎮江別隊從老鸛河渡龍潦。探馬飛報「北師編筏將乘風而南。」又報「江中一炮京口城壞四垛。」楊文驄來報「江中有數筏因架炮城下火從後發震倒城半垛。早發三炮江筏粉碎矣。」士英將前二報捆打而重賞楊使。臣是警報寂然。　　五月朔日弘光召對諸臣無一言。王鐸請經筵講期。弘光曰「且過端午。」至夜半有人書一對於長安門之東西柱云「福人沈醉未醒全憑馬上胡縐幕府凱歌已休猶聽阮中曲變」初九日豫王令開閘放舟蔽江而南。鄭鴻達、鄭彩棄鎮江而遁。初十日放三官淑女還家。午後召優人入內演戲與內宦韓贊周、屈尚忠、田成等雜坐戲飲。至二鼓弘光率一姬韓贊周隨之開聚寶門出奔百官無一知者十一早馬士英詐稱奉太后旨召守陵黔兵自衛奔浙。百姓共出王之明於獄即位武英殿之明郎士英所指為偽太子者。　　十四日豫王至。忻城伯趙之龍以之明出降。安民畢封之龍為興國公。弘光是夜倉卒至太平府百姓閉城不納。奔蕪湖總兵黃斌卿已遁匿於中軍翁之琪舟中住就黃得功。功泣奏曰「陛下死守京城臣等猶可借勢作事。奈何聽奸臣之言而輕出至此今進退將何所據此乃陛下自誤非臣等之負陛下也」居兩日將謀幸浙。劉良佐奉豫王命追至且招黃得功降。功大怒單騎馳出大罵「良佐背主匹夫鼓唇舌以說他人。我黃將軍頭可斷而膝不可屈。」良佐大恨之立令眾軍發弩中得功喉。功嘆曰「吾恨無力擒爾當為厲鬼以殺賊」遂拔劍自刎。良左揮軍劫其營。翁之琪戰敗投江而死。副將田雄後為浙江提督挾弘光投誠。光至江南豫王置酒於靈璧侯之第坐弘光於太子之下太子即王之明。酒半王問弘光曰「汝先帝自有子汝何自立既已自立而不遣一兵討賊於義何居先帝遺體逃難遠來既不能讓位又磨滅之於心何居」光不能答終席俛首汗流俠背。　　六月豫王命世子貝勒羅托同總督張存仁字完五父中沖公同進士被戍遼東遂籍廣寧衛學、撫院蕭啟元、總兵田元等平浙江。馬士英奉太后至杭浙撫張秉貞迎太后入城士英屯兵城外。潞王謁太后禮甚恭。英欲立之潞王辭不可。禮部尚書黃道周奉祠禹陵在杭劾馬士英疏略云「大臣倖從早夜圖維宸陛京歡起居定省。何至三輛遠於六飛龍車遙於鳳輦間關載道險阻多嘗此誠臣子之積愆黔黎之巨創也自五月十一日距今越二旬矣士林未知行在。而首輔馬士英擁兵自衛迎憩西湖士民詰問空言聖駕在靖南黃得功軍中。馬輔誠知聖駕所在而輕離左右則有不臣之心誠不知聖駕所在而托言厚載以保其家人則罔上苟偷神人所共憤也」太后覽表欷歔而已。忽報駐防豆腐濱總兵吳志達、黃蜚戰敗被擒俱不屈而死。貝世子統兵至江陰進兵嘉、湖。馬士英仍自帶黔兵潛奉太后渡江。至紹興原任九江僉事道王忠任請斬馬士英疏雲「士英獨掌朝綱知利而不知害知存而不知亡朝廷篤信以至於此也今事急矣政事閣臣可以走乎兵部尚書可以逃乎不戰不守而身擁重兵口稱護太后之駕則聖駕獨不可護耶一味欺瞞滿口妄說。英雄所以解體豪傑所以灰心也。及今猶可呼號泣召之際太后宜速趣上照臨出政斷酒絕色臥薪嚐膽立斬士英之頭傳示各省以為誤國欺君之戒。」又遺書與士英有「叛臣至則束手無策強敵來而先期已走。致令乘輿播遷社稷坵墟。閣下謀國至此即啄長三尺亦何以自解以今上計莫君明水一孟自刎以謝天下。」又有「吳越乃報仇雪恥之國非藏垢納汙之區也。職當先赴胥濤乞素車白馬以拒閣下。」士英得書愧憤不能答。貝世子至浙江鼎沸自各為計。獨潞王不去曰「禦者無力逃者非策適足以殘生靈不如降為上策庶百姓得安。」六月十三日舉城降。貝世子厚禮之入城安民。率師至江邊見波浪滔天而無舟楫難以飛渡。徘徊之際見一白鬚翁手執藜杖竟從水中渡過。世子訝曰「人既可渡豈我師不用渡耶」遣人下探水僅沒脛即揮全軍渡過。登岸往試其深險汪洋弗可言。當時有「火燒六和搭沙漲錢塘江」之讖。貝世子遂分兵追趕星散餘師。紹興將空其城獨鄭之尹子遵謙出家帑糾集鄉勇會張國維。維曰「事急矣無主不可以號召天下。魯王在台州宜迎監國。」遂與方逢年、林廈卿、宋之普、陳函輝、熊汝霖、孫嘉績、鄭之尹等於閩六月望日迎魯王監國於紹興府王諱以海字巨川別號恆山又一號常石子。太祖第九子檀封山東兗州府為魯王。王其十世孫也。崇禎六年七月封王為鎮國將軍。十五年兗州陷兄魯王以派、以洐、以江及王長子、三子同日遇害鎮國夫人張氏以磁器觸喉死。撫臣題請下部議覆應繼王位。冊使甫出門而北京陷。弘光立移封浙江台州府。封方國安荊國公守嚴州張鵬翌永豐伯守衢州鄭遵謙義興伯王之仁武寧伯。賜張國維上方劍便宜行事督師江上。維見諸師主帥各治其軍疏請於王略曰「剋期會戰則彼出此入我有休蕃之逸而攻堅搗虛人無應接之暇此為勝算。然必連諸師之心化為一心然後使人人之功罪視為「人之功罪。」遂會方國安率王國賦、趙天祥、湯斌、李應世等與貝世子大戰於草橋門。忽風雨暴至火炮弓矢俱濕各收兵。貝世子沿江築木找下營對江相拒。第五卷唐監國福州假號　黃道周南京盡節
---
　　夏五月大清兵至杭州。黃道周、曾櫻、何楷、郭朝汾、黃景眆蔣德璟、路振飛、張家玉、朱維祚等逃入閩。鎮海將軍鄭鴻逵、總兵鄭彩俱陳師江口。而唐藩從河南逃難至逵、彩請見。語及國難泣沾襟袂。二人奇之令副將江美鼇字龍弼泉之同安高浦所人復改文職。任廣東連平知州投誠。鄭陞帶兵衛之入關。逵、彩聞杭城降撒全師回至閩省。會巡撫張肯堂、巡按御史吳春枝、禮部尚書黃道周、南安伯鄭芝龍。議立唐藩監國唐藩諱聿鍵性剛直喜讀書、善文翰酒酒千言。初封南陽以父騕失愛於祖端王兩姬謀奪摘未得請名。及端王薨守道陳奇瑜、知府王三桂始為請嗣。後以統兵勤王擅離南陽被錮。會被難逃於江口。黃道周執筆為諭曰「孤聞漢室再墜大統猶繫人心唐宗三失長安不改舊物。豈獨其風俗醇厚不忘累世之澤哉亦其忠義感憤豪傑相激使之然也。孤少遭多難勉事詩書長痛妖氛遂親戎旅。亦以我太祖驅除群雄功在百姓方十三葉而屬彝驁然睥睨神器。為子孫者誠不忍守文自命坐視其凌遲也。二十年來狂寇薦驚孤未嘗兼味而食、重席而處。北方二載兩京繼陷天下藩服委身奔竄。孤中夜臥起嘗涕縱橫。誠得少康一旅之師周平晉鄭之助躬率天下以受彤弓豈板蕩哉今幸南安芝龍、定鹵鴻逵二大將軍志切匡復共賊無衣一二文臣以春陵、邢邢之義過相推戴。登壇讀誓感動路人。嗚呼昔光武、昭烈皆起布衣所遭絕續與大敵為仇而能正言舉義躬承舊業。況今神器乍傾天命未改。孤以藩服感憤間關逢諸豪傑應節投袂。知明赫之際神人葉謨上天眷顧我太祖紹其子孫猶未有文也。書曰「與治同道罔不興。」傳曰『多助之至天下順之得道者多助』。自六月初二日監國伊始一切民間利病許賢達條陳。孤將悉與維新總其道揆以副海內喁喁之意焉。」　　唐藩監國正議出師有艷翊戴者咸請正位方可號召天下。諸臣多言監國名正出關尺寸建號未遲。李長倩亦有『急出關緩正位示監國以無富夭下心』之疏。惟鄭芝龍、鄭鴻逵亟請正位不正位無以壓眾心以杜後起。遂定議。於閩六月十五口共奉唐藩即位福州改元『隆武』。命禮部尚書黃道周草詔曰「朕以天步多艱遭家末造憂勞監國又閱月於茲矣。天下勤王之師既已漸集向義之心亦以漸起匡復之謀漸有次第。朕方親從行間鼓舞淬勵以觀厥成。而文武臣僚咸稱『萃渙之義貴乎立君寵綏之方本乎天作。時哉不可失天命靡不勝』。朕自顧觖然未有丕績以仰對上帝克慰祖宗而臨安委轡尊讓無期大小汎汎加河中之水。朕敢不黽勉以副眾志而慰群望稍稽載籍漢光武聞子嬰之信以六月即位鄗南即以是年為建元元年誕膺天命昭烈聞山陽之信以四月部位漢中即以是年為章武元年立宗廟祖稷。艱危之中豈利大寶亦惟是與義執言繫我臣庶之故也。以今揆古即以是年為隆武元年。其承天、翼運、定難功臣悉以次第進爵分茅胙土。稍俟恢復以勒勳猷。其翊運、宣猷、守正文臣亦以次第進級別需表章。孝秀、耆宿軍民人等俱依前諭優給。所在山川鬼神除淫祠外皆遣官祭告以示朕纘緒為天下請命之意焉。」以布政司署為大內改福州府為天興府。以黃道周、何楷、蔣德璟、蘇觀生、黃景眆、路振飛、曾櫻、陳洪謐、林欲楫、黃鳴俊、朱繼祚為大學主入閣辦事張肯堂為吏部尚書李長倩為戶部尚書曹學佺為禮部尚書吳春校為兵部尚書周應期為刑部尚書鄭瑄為工部尚書馬思理為通政使鄭英為錦衣衛都指揮使鄭芝龍為平鹵侯鄭鴻逵為定鹵侯鄭彩為永勝伯林察、張明振、周鶴芝。陳霸等各為伯。分天、建、延、興為上游四府汀、邵、漳、泉為下游四府合兩浙、兩粵、滇、黔、晉、楚地方。隆武凡有批答皆親為之不假閣臣。且曾皇后性亦賢敏頗知詩書群臣每召對輙於屏後聽之共決進止。隆武同廷臣共議戰守定兵二十萬。自仙霞關起宜守者一百七十虛每處兵多寡不同約計十萬其餘十萬演習操練以便出師。遣兵科結事中劉中藻齎詔往浙。熊汝霖曰「吾知奉吾君而已。」不受詔。國維曰「同是高皇子孫當此之際豈可異視而受前龍後虎之迫乎」遂勒手疏馳上隆武曰「國當大變凡為高皇子孫臣庶所當同心併功。成功之後入關者王。監國退守藩服禮制昭然。若以倫序叔姪定分在今日原未假易且監國當人心奔散之日鳩集為勞。一旦南面正朔鞭長不及猝然有變唇亡齒寒悔莫可及臣老矣豈若朝秦暮楚之客也哉」隆武覽疏雖止問罪之師然閩、浙水火矣。馬士英欲謁魯王。張國維參其誤國十大罪。英懼不敢入依方國安。　　時張國維督師奪富陽。八月復奪於潛。雖兵馬雲集而各治其軍地方反受騷擾。　　隆武以翊戴功晉鄭芝龍為平國公加太師鄭鴻逵為定國公林察、周瑞、張明振、周鶴芝、陳霸等各為侯陳秀、郭曦、楊濟時、施天福、劉全、張進等各為伯。以御史郭承汾巡按貴州陳秀、郭曦係芝龍舊將命守二關。劉全係香胞弟。承汾字懋袞別號有水泉之晉江人、癸未進士。至己丑歲被可望所執不屈而死。屍棄東郊歷月餘顏色如故諸獸蟲不敢犯。總兵許盡忠暗稱奇陰令家人黑夜瘞之。隆武召黃道周、何楷、曾櫻、路振飛、黃景眆、蘇觀生、何吾騶等諸文武入朝會議戰守策。鄭芝龍首站東班。楷讓之曰「文東武西太祖定制。今鄭芝龍妄自尊大不但欺凌臣等實目無陛下。」龍曰「文東武西雖古來定制然太祖已行之徐達業站東班首。」道周曰「徐達乃開國元勳。汝敢與達此乎」龍曰「以今日較之我從福建統兵恢復直至燕都功亦不在徐達下。」楷曰「俟爾恢復至北京那時首站末遲。」遂互爭殿上隆武亦無奈何各為慰解罷。自此文武不睦東旭曰余讀攝政王之書「中華全力受制橫池」又「南中諸君子苟安旦夕不審時機聊慕虛名頓忘實禍」閱崇禎血詔「朕非亡國之君諸臣實亡國之臣」又「賊裂朕屍勿傷百姓一人」則未死之臣獨無耳目心思乎應須猛省志切匡君報國。若天命有在人事不贓然後如文相國也可。乃尺寸未建空慕虛名共相推戴既正大位身為宰輔當如蕭相國籌餉關中以佐軍需否則如狄梁公汲引人才以鞏皇國。何計不及此徒以區區班位互計廷陛此愚之所不解也然何楷、黃道周、蔣德璟、黃鳴俊、黃景眆、林欲楫、朱耀祚、陳洪昆、王忠孝、唐顯悅、林蘭友、沈佳期、郭貞一等皆與芝龍梓里當痛哭流涕導以忠義感以貞誠今日之事。不但東班首位且薄天子而不為也。抑鄙芝龍出身綠林非資格正途不屑教誨耶即不屑教誨不應比肩事主既已比肩事主宜效蘭相如朝而稱病、遇而避舍先國家而後私仇。頑石尚可點頭況於人乎諸君子不顧其君以全國徒重其禮以使氣互相計激一旦芝龍拂袖不接糧餉群然計絀不得已請師募兵請從海道。且有甚者急而散去致隆武不然一身摯後而奔。噫是誰之咎歟諸君子有知不但不敢再閱崇禎帝詔語且亦不敢再讀攝政王書也。　　九月隆武聽知於潛、富陽之捷即倣淮陰故事令人築壇郊外拜鄭鴻逵為大元帥率周鶴芝、張明振、楊濟時、陳秀、郭曦、陳霸、鄭陞等領兵五萬諸葛倬等為監軍出仙霞關往嚴衢接應張國維、方國安等恢復浙東鄭彩為副元首率施天福、鄭聯、鄭賦、張進、朱壽、劉全、江美鼇等領兵五萬以張家玉為監軍道出五福、杉關連江撫楊廷麟會楚撫何騰蛟合師。　　同月張國維、方國安等與貝世子對江相拒屢戰未分勝負。王之仁上書監國曰「事起日人人有直取黃龍之志。乃一敗後遽欲以錢塘為鴻溝。天下事何忍言臣為今日計惟有前死一策。願以所隸沈船一戰。今日死敵猶戰而死。明日即死恐不能戰也」魯王覽畢計無所出遂遣都督陳謙入閩啟稱「皇叔父」不稱陛下。隆武不悅下謙於獄。芝龍力救。監察御史陳邦芑密奏「謙為魯王心腹芝龍至交。今日若不除恐為後患。」隆武信之夜半出片紙斬諸於獄弘光時曾差陳謙為使齎印敕到閩封芝龍『南安伯』敕內誤寫『安南伯』。謙教龍留印換敕。謙回至浙弘光已蒙塵。故龍與謙厚。謙繫獄芝龍力救不得。以為有虞必經門首然後免冠請救豈知夜半斬於獄中有「我未曾殺伯仁伯仁實為我而死」之句哭祭之。　　鄭鴻逵引其子肇基陛見隆武賜姓出。芝龍聞知次日亦引其子森入見。隆武寄其狀。問之對答如流。隆武撫森背曰「恨朕無女妻卿」遂賜姓兼賜名『成功』欲令其父顧名思義也。封為御營中軍都督儀同駙馬、宗人府宗正。自此中外咸稱國姓。　　十月日本國王懼芝龍威權認翁氏為女粧奩甚盛遣使送到安平即成功生母也。　　鄭鴻逵、鄭彩各提師逾關未及百里上疏請餉逗遛不前。大學士黃道周、何楷因與芝龍爭班位不睦。楷辭回過烏龍江被劫截其耳而去。道周憤諸將不前以其坐而待亡不如身自出關。奏請「以師相募兵江南江南多臣門生故吏必有肯效死力者。且可連楊廷麟、何騰蛟等伺動靜作進取計。」隆武允請朝餞啟行東旭曰拚他七尺酬千恨何必三年臥一樓。道周率諸門人中書蔡春濬有刻蔡紹謹者誤也、賴繼謹有刻賴雍者誤也、陳駿音、兵部主事趙士超、毛玉潔等、並子弟可千人。次芋源作責躬詩一章　　「天地何高深日月猶循環星宿陳其巔動靜恆無端。舉翼不能翔而作醯雞觀。大命一以至不能復研鑽。鬼神欲告之翕吸近古難。傷哉草木頹不得留朱顏」道周沿途招徵。至延平乏糧駐軍上疏請餉。隆武命芝龍助資。龍奏曰「現今兩輛進兵動以千萬餉且不足焉有餘糧接應此未經操演之眾乎」不與一粟。隆武無奈惟給空劄數百道應之。道周亦以空劄付鼓勵勸進又得百人。進師建寧劄崇安縣遣人通楊廷麟、萬元吉等為聲勢。尋有以『外交諸藩』蜚書聞於隆武武遣使馳示道周。周自陳疏曰「臣耕無半畝居只一椽。幸以是見憫於主上見信於親友然不能以是見諒於犬豖豺狼。臣於二十九日退居後堂有人持小書云『是舊按臣陸清源的呈上手拆』。臣錯愕展玩有云『東南立主臣當元勳』。臣驚欲死。念清源生平謹慎何至有此。臣行年六十無險心酖語為兇人所仇無奇功異能為要人所嫉獨恃一斤肝腸為高皇、列宗與天下黎庶共對白日耳。臣雖庸下亦讀書至老。遭逢陛下魚水相期猶一月之內四疏乞師。何至以元勳微腥為狹邪所謗至若子弟慕義勤王雖天性使然亦恐臣孤身隻手陷身絕域每一相見涕泗漣洳。當二十六日以前溽暑未收毒水四下臣兵自延過寧渴而谷飲病者八九。一日下操十隊之士呼半不起遂損去健將陳伯輿。念其雄略十射九破千觔之力盡於盆水。四觀環堵何能不哀今稍稍平復遂相對強顏勸臣出關。嗚呼此喟喟者亦臣子也。顧曾讀書受朝廷之寵眷而據憤至此。今在廷諸臣不滌腸剖胸誓同將卒分膽共薪而蹹蹹訿訿望影射沙欲何為者陛下不屑為昭烈臣亦不屑為孔明陛下不屑為朱高宗臣亦不屑為李伯紀。取法不高則庸佞狎來視人太卑則奸豪肆志。古今纔賊偏中於高明近代人才沈淪於苟賤。惟陛下垂察」隆武覽表馳手劄慰之。道周逐出崇安分水關。　　秋七月道周師至廣信府。聞徽州砍遣將守馬金嶺。集紳衿父老諭勸捐助得萬人。乃整部署分道進兵。遊擊黃奇壽戰捷於牛頭嶺遂營之。其出婺源者參將王加封失防伏兵戰死遊擊李忠被擒。黃奇壽聞報援之莫及。參將李瑛、倪彪出童家坊被馬步衝突亦潰。參將應士瑛從間道出援屯高偃橋。道周遂馳疏請兵略曰「臣今年六十有二才能智勇不過中人。而自請行邊拮据關外譬之雞然風雨如晦雞鳴不已。即有不寐之人起而刀俎亦無可奈何而已臣少而學道於物無競於人寡尤。直以出師之故為異志所排。寡識之人群起和之。千端百出以阻其成旁勾曲引以幸其敗。或叩關門數日不達。饑疲之眾寧死中野臣何所營而坐困於此哉巨遭曹風雲甫及一月五疏求去。直以皇上英武洞燭遐邇嘗鑑臣於言語形跡之外所以荏苒焦嘵瘁毛鍛羽以為朝廷守一日藩籬。非曰能之亦各盡其義而已。今敵之來者日以壓境眾之附者日以攜志。蠢冥何知惟利是視。貪生怖死則前後異致。信州闆巷雞犬方集今復翻然欲舍而去已。據徽人來者者咸云敵一百六十騎守婺源又五百騎守婺境自海口煖水焚掠殆盡。煖水距廣信百餘里。臣師屯八都者僅千五百人皆邨落新募月食一兩之卒。其東出馬金嶺者僅七百餘人。又千二百人西去饒、撫馳收未回。所餘帳下千二百人而已。臣自八月以來東弭台、寧之釁西消金嶺之孽精力疲於文告歲月馳於期會。未有一智一謀佐於其內。一臂一力助其外空以老瘁一意報主為愛己所憐、異己所笑。今事勢甚急可亟命方國安以一萬之眾從嚴州出老竹嶺直搗徽州乘其西馳可以破敵。即不然亦可解信州之危成牽制之勢。」隆武覽表無以應之。道周計窮。　　十二月集門人諸將議曰「敵人雖眾虛聲耳。若延來春則彼弓弛馬懈即可破也。奈糧餉不足何與其半途潰散廢卻前功不如決戰以報朝廷。」相持泣下。復進兵攻婺源。至童家坊忽報樂平已破信州士大夫各致書通道周。道周以成師既出義不反顧遂鼓勵諸門人師義師千餘人以前。次明堂裡僅三百人馬十匹糧三日。又移軍婺城之十里。天微曙報提督張天祿率兵四至。道周策馬揮賴繼謹等督師鏖戰。參將高萬榮話於道周曰「當引兵登山憑高可恃。」道周從之。正移師間一隊騎兵從間道突出箭如雨。軍遂亂道周被執。輿至婺源張天祿親至勸降。道周罵不絕口。繼而門人蔡春溶、賴繼謹、趟士超、毛玉潔亦解至。道周絕粒斷漿作自悼詩八章　　　　「昔時為柳下今日見薇陽此道原無可於生亦不傷。雲霓人絕望金石鬼劑香。莫信惠連後遂無日月光。」　　　　「樂毅未歸趙魯連不入秦。兩書傳白璧隻手動青蘋。行止吾何憾微名世所親。蒼茫樵採者不易寫啼麐。」　　　　「自我甘重繭為誰賦鼓刀全生憐七獲結侶失同袍。此事不經見於心良獨勞長年耽正則垂老重離騷。」　　　　「已發英雄嘆仍多親戚憐。經營文謝後可在殷房前。夫子寧欺我長文尚有天。春秋二百載研淚紀新編」　　　　「求仁何所怨失道未忘愁。故主日初旭餘生烏自投。斷崖千尺絕一葦大江舟。狂稚看吾獨馳驅答眾尤」　　　　「天步憑誰仗狂瀾失一壺。麟心衝駟鐵鳳掌落雕弧。乾羽柔無力旂常凍自枯。逍遙河上老。頗憶鄭大夫。」　　　　「匡坐慙顏閔抒籌負管蕭。風雲豆坐次毛羽合飄颻。大廈難棲燕江橫卻斷橋。可憐委佩者晏晏坐花朝」　　　　「聞言誰敢信屢卜轉多疑。截指留軍令開心割子期。千金修駿家三尺斷婺旗。射兒當熊意君王安得知」　　左右承貝勒、洪承疇命命侍者跪進茶一杯。道周接在手躊躇未飲。左右懇曰「求相國用清茶一杯。」道周因聽『清茶』二字遂擲杯於地亦周薇、周粟之義也俗無果泡茶名曰『清茶』。東旭曰余戊午歲會陳駿音於粵之韓江年八十有奇矣問及石齋先生事。駿音涕泗沾襟曰「我先生之罪人也。死無以見先生於地下當先生至明堂裡知事不可為志決來朝。恐一生事業泯滅遂將所有稟疏詩文書札悉交駿音令連夜從間道還家。夫人偵知往索詭應無有。辛卯夏攜出姑蘇欲梓行世。不意至杭之江口是夜鄰家失火駿音驚惶逸出行李灰燼。既不得同時受難名流後世又不能表揚遺烈以闡師德誠先生之罪人也」語畢又哭。余亦惻然。故余知先生甚詳且惜先生一腔真血之不盡傳也。　　原禮部尚書兼文淵闊大學士傳冠從江西入閩陛見詢方略條陳稱旨。詔為湖南總督賜上方劍便宜行事督師恢復。至邵武五福關餉告匱軍不得前屢疏請不報。兵部職方清吏司江隨疏言「傅冠擁兵糜餉玩敵擾民。」冠連四疏稱不才告辭解權。隆武詔杖隨免冠謝事遂住於泰寧縣傅冠字元輔別號寄庵江西進賢人。初名元範中萬曆內午舉人。改名冠中壬戌進士。至崇禎己卯乞休歸里。弘光乙酉闖黨王得仁入進腎拔其家取其積藏殺其嫡孫傅鼎故冠入福建。　　魯王大犒將士每早銀二錢責限過江攻取杭州。強國維、方國安、王之仁等於五更從朱橋、范村、六和塔、張家山、五雲山、入盤嶺等處列隊進攻。熊汝霖、孫嘉績、鄭遵謙等從牛頭堰列隊合進。張存仁同撫院蕭起元分撥朱馬喇、腦因多利、合托幾什哈、田雄、張杰、馬得功、常進功、王進功、王之綱、巴成功、楊佐、孟全勝、徐登華等分路通敵。腦因多利陣斬王明義諸軍咸遁。　　豫王遣朱術珣、邵承堯、陸萬治、故翰林陳於鼎、總兵王所召、黃兆龍到浙招撫張國維等。張存仁以術珣係明宗室姑不論但觀其人才幹不足稱其使且嫌疑亦不可不慎重。其王所召等與之面談竟無奇謀遠大之見尚慮陰懷投閒之宄。借端遂其歸志縱奸如其所願倘僨厥事不反貽群逆所笑乎獨陳子鼎看破局面仰體天意忠肝義膽足貫金石不特饒蘇、張之舌而且擅班、彪之才使於四方誠可謂不誣其人矣。今可將王所召等撤回另用安撫之事留陳子鼎一人任之庶無眾多掣肘之虞亦免互相推諉之端。語云「千人牧羊不如一人驅而走之。」言其有專責也。啟豫王王遂召諸人回獨子鼎在浙後為浙學院。
---
　　順治三年丙戌附明唐王時在福州稱號隆武二年正月貝勒檄至調道周赴江南。周復進水漿。臨發作『婺源詩』三章示賴敬孺繼謹字也、蔡時培春溶字也。　　　　「火樹難開眼冰城倦著身支天千古事失落一時人。碧血題香草白髮逐釣綸。更無遺恨處摻髮為君親。」　　　　「搏虎仍之野投豹又出關。席心如可捲鶴髮久當刪。怨子不知怨閒人安得閒乾坤猶半壁未忍蹈文山」　　　　「諸子收吾骨青天知我心。為誰分板蕩不忍共浮沈鶴怨空山曲雞啼中夜陰。南陽歸路遠恨作臥龍吟」　　　　途至新安上元燈節作三章　　　　「為世存名教非關我一身。冠棠天已定得失事難陳姓氏經書外精神山海濱。高懸崖上月偏照夜行人。」　　　　「世盡遺君父我何愛此生焚香燒藳本拔劍割薇蘅苦乞西山士遠辭東海濱荷鋤與賣藥難作古人情。」　　　　「羹沸猶餘鼎魚空守暮磯。依然城廓在髣髴人民非溪淺鬚眉照山深薇蕨肥。黃冠黃海裏望望未曾歸。」　　又見魚龍百戲世事不競再絕粒。十八日過新嶺弔金正希詩四章　　　　「愛爾才名盛昔時欲依　闊共匡持。蕭蕭風雨雞鳴日千百令人誦飫支」　　　　「續經溪口萬重山抹爾尚差旬日間。自是岱華須破碎嶺霎終古不開顏」　　　　「旋聽灘頭飛鳥斜傷心何處動悲笳英雄連盡無良算身亦輕來陷左車。」　　　　「殘棊垂手已難工又是論人成敗中但說丹心無所用一時張眼念臧洪」正希諱聲原字子駿休寧甌山人。隨父客嘉魚遂籍焉。戊辰進士授庶常官歷修撰。乙酉古城起兵抗王師被擒。送江南與參軍江天一同日斬。天一字文石歙之寒江村人。晚年有澄清志與正希舉義師敗天一呼曰「吾與金公同舉不可使公獨死」挺身追及金翰林自呼曰「我參軍江天一也。」遂並執之。　　眾廷臣與諸當道師師不前不但恢復無期且恐失備禦。蔣德璟疏請行關確察情形相機督戰。隆武聽之。璟至關竟以疾去。　　二月隆武下詔親征以兵部尚書吳春枝留守。及部尚書張肯堂與郎中趙玉成同籍金陵疏言「臣等生長海濱請以水師千人從海道直抵君山襲取金陵以迎陛下。」隆武大喜亟催芝龍造艘。龍佯諾亦不果。隆武行駐蹕延平。　　道周至金陵幽於禁城。既而改繫尚膳監。諸當道與做知者悉承貝勒意勸降周曰「吾既至此手無寸鐵何曾不降」勸者曰「欲降須薙髮」周失驚曰「君薙髮了噫幸是薙髮國打來即薙髮若穿心國打來汝肯同他穿心否」勸者慙退道周閉目。次日見玉梅盛開索被襪不得愴然作詩四章示諸子。洪承疇承貝勒命親諳尚膳監請見。道周喝曰「青天白日何見鬼耶松山之敗承疇全軍覆沒。先帝曾設御食十五痛哭遙祭死久矣爾輩見鬼吾肯見鬼麼」遂閉目。有欲南同者蔡、賴、趙、毛各有家報。請命道周周不作書。但署蔡書皮「蹈仁不死履險若夷。有損自天捨命不渝。」又署賴書皮「綱常萬古性命千秋。天地知我家人何憂」又斷粒計有十四日復進水漿。夜聞鐘聲感諸舊事書十二章。　　吳炳從江西至延平陞見。擢吳炳為福建布政司提調棘闈。以編修劉以脩為主考詔如兩都例各省士子得與試。取中舉人葉瓚福州府人原姓萬等二百一十七名。　　三月賜姓成功條陳「據撿控扼揀將進取航船合攻通洋裕國。」隆武嘆曰「騂角也」封忠孝伯賜上方劍便宜行事掛招討大將軍印。魯王遣柯夏卿、曹維才入聘。隆武加夏卿兵部尚書、維才光祿寺卿。遣都御史陸清源齎手書出浙東報王曰「吾無子。王為皇大姪。同心廖力共拜孝陵。吾有天下終致於主。取浙東所用職官盡列朝籍無分彼此。」　　貝勒諸王見道周抗節不屈益重之令人再勸。承疇亦遣門生往勸。道周書一聯「史筆流芳未能平鹵忠可法洪恩浩蕩不思報國反承疇」黏疇署前。疇見笑曰「庸儒不識時務毋使彼沽名而反累我。」遂啟諸王出道周於曹街。周從榕自若望南謝君恩、望東謝親恩坐於舊紅氈引頸受刑乃壬子日也。同時受難者漳州賴繼謹與蔡春溶、侯官趙士超、六合毛玉潔等黃道周字幼平一字石齋漳之詔安縣銅山所人。以易登天啟壬戌進士。閣部路振飛至其地勒銅山三忠臣於風動石上一黃道周、一陳璸、一陳士奇。奇字平人任四川上川南副使。士奇率兵屢敗張獻忠遷淮揚巡撫。徐而朝議恐奇糯不知兵以龍如光代之。已交代出重慶忽獻賊大至。瑞王素知奇名留共守。奇毅然應之曰「四川乃我舊撫。今日獻賊大至豈盡新撫之事推委以頁朝廷乎」遂與瑞王督軍民共守。城陷奇罵賊不屈而死。璸宇薑州事見前。東旭曰有客過余廬余叔石齋先生事見而嘆曰「先生忠則忠矣若為人謀國旋轉乾坤則未敢為先生許」予駭然曰「公何言先生舉動光明柏節鬆操。千萬年後流芳青史者舍先生其誰」客曰「子獨未聞魏徵『寧作良臣莫作忠臣』之語乎況甲申之變天崩地拆此乾坤何等時先生何不麻衣痛哭四鎮之庭貞誠以感使若輩知有君先生何不連進諫章痛哭流涕請除君側之奸以回弘光庸主之心至其自序召至江南見雜沓無可共事請祭禹陵出居浙東寂無一言。任馬、阮蹂躪徒作夢高皇語謂『卿舍我去』且對曰『朝廷舍臣非臣舍朝廷」之語。又製一衣刺『大明孤臣黃道周』於裾語弟子『南都必敗當以識吾屍』。噫東南半壁多士濟濟何謂孤臣果識其敗明係袖手旁觀蹈文人舌筆欺愚後世。繼又失策不奉其君於豫章居中調度同楊廷麟徵湖南之何騰蛟、東川之曾保英、兩粵之丁魁楚、滇黔之李定國運籌備禦策畫糧餉。而如在蜀者請入蜀在吳者請入吳乃姑息從偏安亂土正蘇老泉所謂『惟賢者能致不賢非不賢者能致賢也』。故能容人者然後能用人雖汙身降志士君子可當先受其過耳。何不降志相從以保其社稷而為過激會作老道學殺陳謙不出一言致中漁人之利議親征不決其行。作離盜跖之漸。輔佐王猷未有其人折衝禦侮未有其人。以出師為兒戲稱江左多臣門生故吏必有應之。是薄其君父德澤不施於天下重其縉紳恩惠可結於門黨。一木欲支大廈手錐欲去禦敵。過建水稱五月渡濾弭金釁仿六出奇能。又表稱『不屑為孔明、伯紀』不但不能曲突岡薪抑且不能作焦頭爛額。春秋責備是誰之咎故張國維激憤曰「誤天下者文山、疊山也」予曰「公之諭固是但時勢不同亦貴人所難。先生孤爭難鳴獨木難支。況天命有在亦不得已之極思惟有盡其臣衷而已。」客曰「子之言謬矣夫武王伐封夷、齊叩馬而諫。諫不聽然後去首陽。聞譏周薇不食而死。未晉以不諫而去首陽也。盡臣節者夷、齊耳」予曰「不然公之評先生若荷」客曰「先生特博學鴻儒繼道統尋乾淨死地完讀書之名全生平之節而已」。　　貝勒世子大驅舡隻開堰入江。張國維遣王之仁統水師半渡襲戰。會南風大起之位揚航奮擊國維文督諸軍渡江以應大捷。適陸清源齎手書報王並齎詔至江犒師時馬士英依方國安唆國安殺清源且為檄數隆武罪。國維聞之嘆曰「自相戕毒禍不遠矣」隆武曾斬魯使陳謙國維故云　　忠孝伯賜姓成功叩陞辭回安平隆武曰「卿當此有事之際何忍舍朕而去」成功頓首曰「非成功敢輕離陛下奈臣七歲別母去秋接到並未一面忽爾病危為人子者心何安以其報陛下之日長故敢暫為請假。稍愈臣即兼程而至。」隆武允成功馳驛省母准假一月。成功謝恩出歸安平。　　貝勒因江上之戰不得取勝悒悒不已。招撫江南經略沫承疇與招撫福建御史黃熙胤獻策曰「唐藩雖然稱帝但兵馬錢糧悉出鄭芝龍手。不如密書賂彼若全舉版圖許以王爵則彼自棄暗援明。福建可不勞一矢浙中諸醜俱散。」貝勒大喜曰「二公所論極高計成開國第一功也。宜速行勿滯」一面按兵一面著熙胤同承疇修書入閩承疇號亨九壬辰進士熙胤辛未進士皆泉之晉江縣人。芝龍因廷爭拂意雖奉詔諭口應心違。　　四月隆武見諸師不前責芝龍攬權逗兵。龍免冠頓首曰「臣武夫賦性憨直不能逢迎。今既見疑陛下安敢負此重擔情願角巾私第以終聖世。」隆武曰「朕之大事悉以委卿豈疑卿乎但人有言不得不為卿道耳」固留之。下詔切責兩帥「倘畏縮不前有國法在」鄭鴻逵、鄭彩雖出關仍上疏請餉逗留如前。　　芝龍接承疇、熙胤書許以三省王爵決意投誠。不通其弟鴻逵、子成功即馳札泉州召熙胤子志美乙卯舉人後官粵東南海知縣謀復書有「遇官兵撤官兵遇水師撤水師。傾心貴朝者非一日也」之句交志美。美密遣老蒼頭送出浙江與承疇、熙胤。廷臣會議出江西會楊廷麟未果。鄭芝龍疏稱「海寇猝至。今三關餉取之臣臣取之海。無海則無家非偏徵不可。」拜表卻行。隆武手敕留之曰「先生稍遲朕與先生同行。」使者奉敕至河芝龍已飛航去矣。且密論與守關將施天福字崑玉泉之同安人、郭曦漳之龍溪人、陳秀周瑞等撤關兵。　　貝勒以長江未易渡這一旅從紹興別道奪盤山關以分其勢。守關總兵盧若驥泉之同安縣人會諸將堅壁死守屢攻不下。相持兩月適韓固山平左夢庚用降將劉孔昭為鄉導滿漢齊集。若驥兵寡糧匱。遂議決戰大開關門出敵。後營副將周茂首先沖殺被箭傷死若驥復收殘兵人關。諸將見勢逼援無請投誠。驥忖人心已離夜半率子弟新隨三百餘騎棄關從溫州渡舟山。固山統大軍定台、溫、福寧會師福州。　　魯王知國安殺清原恐閩發兵問罪遂抽師令國維西禦起禮部尚者余煌兼兵部尚書代國稚督師江上。因此江上之師單弱余煌字武貞浙江山陰人。天啟乙丑狀元。入史館直言忤時以禮部尚書假歸弘光屢徵不起。貝勒世子平浙時整衣冠欲死為義師鄭成一救之勸其共事魯王。　　五月招撫經略洪承疇、黃熙胤接芝龍復書遂啟貝勒。貝勒揮南北岸軍齊進用火炮攻方國安營壘。適國安食一炮擊碎其席並廚灶無有完者。安嘆曰「此天奪吾食也」又見北岸兵勢強盛於五月二十七夜與馬士英、阮大鋮潛劫魯王而南。次日諸帥聞知各潰散。鄭遵謙移資入海獨王之仁一軍不動。國維與之仁相議抽兵五千分守各營。之仁泣曰「壞天下事者方荊國也國安封荊國公北岸屯師數十萬倏然而渡孤軍何以迎敵之仁有舡可入海。公兵無舡速白為計。」國維不得已乃進旅追扈魯王。王為國安、士英所困欲挾入關獻功。適守者病王得脫遇張明振、張斌卿安於普陀寺。明振等船泊穿山港後被總兵張杰同援剿總兵王之綱所擊始揚帆遁入舟山。登海舶聞國維至黃石巖傅維遏防四邑。維提師行凡欲過之橋業為國安斷矣不得進。　　六月貝勒師將至紹興。督師余煌放城中婦女出匿山谷。正衣冠北向叩首出東門渡東橋赴水死。陳函煇、鄭之尹、王思任、吳存魯、陳潛夫、葉汝衡、高岱等皆死之。張國維聞義烏破眾勸維入山。維曰「誤天下者文山、疊山也一死而已。」報貝勒師至七里寺國維正衣冠南向再拜曰「臣力竭矣」作絕命詩曰「艱難百戰戴吾君拒敵辭唐氣勵雲。時去仍為朱氏鬼精靈嘗傍孝陵墳。」從容赴園池死。與國公王之仁載其妻、妾、二子、二婦、幼女、諸孫盡沈於蛟門下捧所封敕印北向再拜投之水。獨至松江峨冠登岸百姓駭愕聚觀。之仁從容入見內院洪承疇自稱「仁係前朝太師不肯身泛波濤。願來投公死於明處。」勸薙髮不從。於二十四日慷慨就刑。　　七月貝勒、張存仁統滿、漢平服紹興諸處有原吏部尚書商周祚、兵部尚書邵轉忠、太僕寺卿姜一洪、兵科結事中謝秦宗等薙髮投誠。惟閣部朱大典據金華府貝勒用元真勾合紅衣炮攻擊。十六早城破大典同其子萬化縱火自焚死。師至衢州永豐伯張鵬翼守衙州廓將秦應科為內應鵬翼戰死樂安王、楚王、晉平王、督學御史王景亮、知府伍經正、推官鄧巖忠、署江山知縣方召皆被殺。馬士英、阮大鋮、方國安、方逢年等擁兵數千疏請入關。隆武以其罪大不許。走台州韓代追之總兵葉承恩、李發叩馬迎降。士英計窮遁入台州山寺為僧。阮大鋮、方逢年同新建伯王業大、總兵陳學貫、任和、高猶龍、黃明卿、高懋明、徐大錦、邵思績等皆薙髮投誠。徐而士英被獲同總兵趎體元解至與刑部尚書蘇壯貝勒俱令隨內院辦事。　　守關將施天福等芝龍密諭遂聲言乏餉枵腹難以禦敵盡撤兵四潰。掠至建寧按院鄭為虹與科道黃大鵬閉城發倉庫犒賞歡聲而去一郡得全。　　八月十三日掛徵南大將軍印貝勒羅托、總督閩浙張存仁、撫院佟國鼐統滿漢、從衢州拔營平閩。師次漁梁郭曦、陳秀獻仙霞關貝勒從容渡嶺。鄭為虹按浦城百姓請降。虹曰「不可。」再請虹執決不可。眾背虹獻城擁為虹見貝勒。令之跪虹仰天大笑不屈。貝勒嘉其從容節操不忍害勸其薙髮。為虹曰「負國不忠辱身不孝忠孝俱虧生我何為寧求速死髮不可薙也。」明日復令見、責其輸餉虹曰「清白吏何處得金」百姓爭欲代輸虹以民窮財盡答之。大罵奪刀自刺胸膛見殺虹字天生江都人癸未進士百姓哀之為立祠。時有民謠曰「峻峭仙霞路逍遙單馬過。將軍愛百姓拱手牽山河」將軍指鄭芝龍也。　　隆武知仙霞失守芝龍又去獨立無靠遂決意幸贛。於八月二十一日啟行從者惟何吾騶、郭維經、朱繼祚、黃鳴俊而已。二十三日貝勒至延平知府王士和縊死。詢土人知隆武由汀州欲遁江右遂遣總兵李成棟領師追之。貝勒提大師至福州。禮部尚書曹學佺字能始乙未進土福州人奔鼓山向佛前問休咎。甫拜下見繩一條。佺急取袖之馳同家。將書案四立改為棺。整衣寇題壁云「生前一管筆死後一條繩」投華自縊。通政使馬思理縊死侯官縣貢生元綸不食死閩縣民趙節拜辭父母自縊指揮使胡上琛飲藥死一妾同死琛字庫公福州人。」齊巽不屈被殺字望子時有「八閩齊望子金雞第一聲」之稱永福武舉趙子章死。　　貝勒入城安民畢遣韓代、提督趙國祚、總兵孟全勝、王之剛、副將楊佐、王進功、王邦俊等領兵平興化、泉、漳等府。守興、泉總兵陳天榜、茅一經薙髮投誠守漳總兵劉文謙同黃光輝、武剛伯陳秀、靖安伯郭禧、亦薙髮投誠。獨安平為鄭芝龍所踞安平即安海軍威甚盛船隻齊備不肯投順。　　有原巡撫劉中藻乘貝勒全師入閩起兵破慶元縣聲勢大振。蕭起元同提督陳雄知會張存仁仁飛檄駐防總兵馬得功、副將李榮、楊虎合副將袁仲等星馳進剿。中藻率總兵葉司孔等列陣三十餘里迎敵我師奮勇殺勝追至城下閉門固守。得功傳令乘其未備攻城城上矢石如雨。楊虎、袁仲分頭奪上城生擒葉司孔中藻自縊。　　黃斌卿乘潮犯寧都東門江口張杰親督副將常進功、參將閻進功自己至西大戰未分勝負。後因副將李讓被杰陣殺遂敗遁。韓代馳報貝勒遣投誠兵部尚書郭必昌持書招之昌字太徽己丑進士泉之晉江人其略曰「吾所以重將軍者以將軍能立唐藩也。人臣事主苟有可為必竭其力。力盡不勝天則投明而事乘時建功此豪傑事也。若將軍不輔主吾何用將軍哉且兩粵末平令鑄閩粵總督印以相待。吾欲見將軍者商地方故也。」芝龍得書大喜厚待必昌遣員同必昌進降表。其子成功勸曰「吾父總握重權未可輕為轉念以兒細度閩粵之地不比北方得任意馳驅若憑高恃險設伏以禦雖有百萬恐一旦亦難飛過。然後收拾人心以固其本。大開海道興販各港以足其餉。然後選將練兵號召天下進取不難矣。」龍曰「稚子妄談不知天時時勢。夫以天塹之隔四鎮雄兵且不能拒敵何況偏安一隅。倘畫虎不成豈不類狗乎」成功曰「吾父所見者大槩未曾細料機宜天時、地利有不同耳。清朝兵馬雖盛亦不能長驅而進。我朝委係無人文臣弄權一旦冰裂瓦解釀成煤山之摻。故得其天時排闥直入剪除兇醜以承大統。迨至南都非長江失恃細察其故君實非戡亂之君臣多庸祿之臣遂使天下英雄飲恨天塹難憑也。吾父若藉其崎嶇、扼其險要則地利尚存人心可收也。」龍曰「識時務為俊傑。今招我重我就之必禮我。苟與爭鋒一旦失利搖尾乞憐那時追悔莫及。豎子渺視慎毋多談」成功見龍不從牽其衣跪哭曰「夫虎不可離山、魚不可脫淵離山則失其威脫淵則登時困殺。吾父當三思而行」龍見成功語繁厭聽拂袖而起。成功出適遇鴻逵於途告以始末。逵壯之。功遂密帶一旅遁金門。鴻逵入芝龍語及成功少年狂妄輕躁不識時務始末。鴻逵曰「夫人生天地間如朝露耳能建功立業垂名異世則亦時不可失也吾兄當國難之際位極人臣苟時事不可為則弟亦不敢虛鼓唇舌。況兄尚帶甲數十萬舳艫塞海餉糧充足輔其君以號召天下豪傑自當響應。何必委身於人此弟深為兄所不取也」芝龍曰「吾弟所言眼前之事非長遠計耳。甲申之變天下鼎沸。亦秦失其鹿故清朝得而逐之業已三分有二。若以小丈夫之氣振一旅而敵天下兵恐亦不量力也。不如乘其招我全軍歸誠。正棄暗投明擇主而事古來豪傑亦往往有行之者。清朝正未必忍相棄耳」鴻逵曰「既吾兄志決亦不可不為之慮。」芝龍曰「人以誠心待我我即以誠心應之何疑焉吾弟靜聽俟吾單騎往會貝勒看他如何相待再作商量。」鴻逵曰「吾兄已有成算弟亦將奈何惟有洗耳聽佳音耳」龍令李業師、周繼武等挑選好漢盔甲鮮明者五百人隨從刻日往省面貝勒。又差往金門尋成功同行。功不從上書有「從來父教子以忠未聞教子以貳。今吾父不聽兒言後倘有不測兒只有縞素而已」之句。芝龍見之嗤其狂悖。部喚季子渡同行。　　貝勒得必昌覆命隨敕府縣接應凡所過驛站供奉威儀甚壯。塘汛飛報貝勒即差官過烏龍江遞茶遠接又令文武郊外相迎。龍見貝勒相待慇懃滿心歡喜。進城見貝勒貝勒握手歡若平生且恨相見之晚。龍請以擅立唐藩之罪。貝勒再三安慰曰「此足見將軍之經權有方可為則為之、不可為則擇主而事。況兩粵未平海濱地方非仗將軍熟識未可一旦而奏膚助。今日得見實朝廷之福將軍休疑慮焉。」龍頓首稱謝遂薙髮。大開筵宴賞賜借厚。貝勒密與諸內院議曰「聞芝龍平生桀黠多智好持兩端。今大隊不來而單騎不來實有觀望之意。古云『擒賊擒首』若縱之去恐去意外之慮以始生靈憂。不如乘夜召共陛見挾其北上則蛇無首某餘碌碌無能為也。」諸內院曰「殿下所見甚明。」張存仁曰「不可。四方未定當以誠信待人芝龍今既真心相向一旦挾之北去恐矢後來慕義向化之心。貝勒不聽命督撫連日筵宴。至第三夜內院到鄭芝龍寓所傳「有旨意欲公陛見面詢方略以平兩廣。」守至天曙即與芝龍同上北京。　　總兵李成棟奉貝勒命領兵追隆武。隆武駐蹕順昌偵報延平追騎將至遂率曾後等倉皇上馬。惟忠誠伯周之藩從駕給事中熊偉率兵五百餘隨行偉字文江江西南昌府人癸未進士。中途後鞭墜地之藩不令士卒自下馬檢獻親為帝後前驅。帝後不名其官惟呼我兒權同父子。適隆武口渴覓茶之藩以小桶汲之進曰「願陞下一統。」隆武喜飲至袍袖俱濕。抵行在。　　二十七日薄暮之藩辭欲出教場提調備敵。隆武不允令其護衛至三鼓回宿。五鼓上朝到行在門首忽聞嘈咶聲未敢突進。停足聽之方知帝後口角。嘆曰「此何時也倘敵兵突至將奈何」天明隆武出視事。見之藩勤勞加之藩總督御營。問諸輔臣僅黃鳴俊、朱繼祚二人何吾騶、郭維經悉逸去。至關帝廟前成棟追兵到群呼間日、「誰是隆武」之藩挺身應曰「我即是也。」問「欲何為」之藩詭認殆欲脫主難耳。群矢齊射之藩鑒戰胸膛連中八節隨中隨拔去手擊死數十人。忽腦後中兩箭墜馬被殺。時秋暑正盛群屍敗腐獨之藩越九日夜面如生。鄉人奇之收葬於汀之羅漢嶺。　　隆武與後等奔至三元角成棟追兵又至。熊偉抽劍督二十餘人向前與鬥。偉為箭傷喉墜馬死。隆武與後逃入汀州府堂。腹飢從者市湯員二進。方舉筋成棟領騎兵衝入揮箭齊發隆武與後嬪諸人悉為射死。朱繼祚、黃鳴俊俱遭擄東旭曰隆武帝後死於汀州府堂乃順治三年八月二十八日。諸家紀事悉書隆武被執送福州斬於市。但時有錦衣衛陸昆亨從行眼見隆武帝後戎裝小帽與姬嬪被難。昆亨脫出。百姓收群屍葬於羅漢嶺堅其碑曰「隆武並其母光華太妃諱英忠烈徐娘娘之墓。」後昆早歸鄭繼而為僧年八十有奇為口述雲。故特表出。搜龍槓書萬餘卷而已。書內夾有馬士英、阮大鋮、方國安、方逢年連名『請駕出關欲為內應』疏按其月日在已降後。馳送貝勒擒士英、國安父子與逢年皆斬。大鋮時方遊山聞信自投崖下死亦戮屍。李成棟平汀、邵等府示令「如有不遵制薙髮者滅族」傅冠寄泰寧門人江亨龍家。龍子養源見示嚴切勸冠薙髮。冠不從。養源懼百口為冠累遂將傅冠舁出。冠自如吟曰「憤血已成空往事空回首國難與家仇永訣一杯酒。幻影落紅塵倏忽成今古。名義重如山此身棄如土。」夜宿溪頭冠私起欲投淵為守者覺而止。又次石牛關欲搶頭死為送者攔護。過羅漢嶺見新墳問輿者。曰「忠誠伯周之藩墓」下拜之泣曰「聞道延津簇羽騎翠花飛越五雲迷。汀州草色空迎輦誰覆周郎裡革屍」至汀見李成棟。棟親解其繫延之上坐。勸曰「公大臣也若遵制薙髮棟當保公攀麟。」冠詫曰「自冠棠以來曾有禿頭宰相否」棟曰「公髮種種與禿何異但稍加剃以掩眾目便可報文。」冠厲聲曰「汝知千古有文文山乎我鄉先進也。我頭可斷而髮不可薙也。」棟自是不復言。然禮待甚厚飲食與共。　　廣西巡撫瞿式耜與兩廣總督丁魁楚、兵部尚書呂大器、李應茂等聞隆武受難報設位以哭。並會議立君承繼大統。式耜曰「桂王相貌雄偉舉動端嚴賢而當立。」於冬十月十四日立桂王監國壬諱由榔封永明壬尋晉封桂王。以肇慶府為行宮丁魁楚兼大學士、呂大器兼中樞大學士、瞿式耜吏部右侍郎兼內閣大學士掌銓事。正會議戰守防設險要忽太監王坤趨桂王暫還梧州坤崇禎十六年間曾督餉宣府甚作威福。北京陷依弘光欲督餉閩粵改名肇基。不果行而弘光遁。坤入閩隆武不用。奔粵依桂王奉迎趨媚王信惑之。後為定閩王劉錫胤所逐。時有隆武舊相何吾騶、蘇觀生遁至粵東亦聞桂王賢而貌奇欲到粵西以元老共立。舟次三水縣聞為式耜所立恥不預其議即返掉羊城。適輔明侯林察載唐、鄧諸王航海至廣觀生與吾騶、黃土俊會布政使司顧元鏡等共議迎立隆武之弟諱聿入城即位改元紹武頒詔佈告。桂王亦遣兵科給事中彭燿至廣宣諭。觀生惡之遂潛殺燿令陳際泰率兵玫肇慶。桂王亦遣兵部右侍郎林桂鼎督師出禦相遇於三水縣戰而佳鼎失利。是晚韶州兵至合廣兵復攻佳鼎。鼎平地未有溝柵之固惟與僉事道夏四數分頭鏖戰全軍覆沒佳鼎興化府人甲戌進士。報到丁魁楚議不即位無以壓人心而號召天下乃自梧州迎桂王於十二月十八日部位肇慶府署改元永曆。以晏清為吏部尚書辛未進士、黃州府人瞿式耜為吏部尚書兼內閣大學士掌銓事何三省為戶部尚書癸未進士黃奇遇為禮部尚書戊辰進士潮州府人曹燁樺為兵部尚書進士河南人黃日晟為刑部尚書辛未進士同安井濟為工部尚書辛未進士河南人郭之奇為詹事府正詹加巡撫御史戊辰進士尋亦擢為大學士。後永曆奔貴州安隆奇不及同行削髮為僧死於繡花針即今花縣也王澄化為兵部右侍郎督師至三水連營守峽口以拒廣兵。何騰蛟為總督鎮衡州。呂胤錫為巡撫治長沙。焦璉、陳邦傳各督兵分守粵西。孫可望鎮守雲南。李定國鎮守貴州。太監王坤為司秉筆。　　當芝龍暗撤兩關守兵永勝伯鄭彩遁踞廈門。迨聞隆武亡隨率舟師會閣部熊汝霖迎原監國魯王於舟山。王封彩建威侯、弟聯定遠伯。進取福寧諸縣並陷興化府。王進彩為建國公聯為定遠侯季弟斌鎮南伯。建寧鄉紳密通接駕踞城起義。原吏部主事林垐字子埜號恥菴福清人癸未進士潛匿山中散家資募兵奪據福清縣。貝勒遣副將滿進忠領兵徵探。　率眾迎敵戰敗奔入城。追兵緊門不及閉回身復戰。中箭數十死立不僕。進忠見而奇之拜乃僕。平和縣人曾慶等與詔安人合議起兵立德化工朱慈燁據將軍寨陷大田、順昌、將樂三縣。鄭聯陷漳浦縣知縣沫有禎不屈死。貝勒督舟師出攻海壇鄭彩率眾迎敵。戰北遂奉魯王退居廈門。徐而復上舟山。閣部熊汝霖死疑為彩害。　　賜姓成功潛師浯洲聞隆武帝後凶信設位令軍民掛孝望北祭。繼又突報其父被貝勒挾而北上從浯洲回安平會閣部路振飛、曾櫻、萬年英等擇日起兵誓師有「本藩乃明朝之臣子縞素應然。實中興之將佐披肝無地冀諸英傑共伸大義」之句。用『招討大將軍印』稱『罪臣國姓成功勤王』出家帑犒師。以洪政、陳煇為左右先鋒鎮楊才、張進為親丁鎮郭泰、余寬為左右護衛鎮林習山為樓船鎮何宸樞、楊朝為參軍兼統領圍隨徵杜煇為總協理振飛字太平北直人。乙丑進士。原為閩撫。依成功。後從水曆死於粵東之陳村。年英字靜齋湖廣黃州府人原台州通判。隆武詔至台州浙右張國維方輔魯王監國各官遲疑而詔不開。英挺身曰「此吾君也豈有不開之理。」遂開讀。隆武聞其事擢英為兵部職方同主事。迨隆武亡依成功為參軍。宸樞福建泉州府晉江縣人隆武曾援以參軍。督軍出關屢有奇謀。杜煇字功參泉之同安馬鑾人。後投誠按粵東水師總兵。甲寅之變又從吳三桂為湖廣水師左將軍。謀再投誠不密被三桂姪應奇所覺夜馳兵至圍擒絞死。但時金門乃叔父定紀國公鴻逵所據廈門為建國公鄭彩同弟定遠侯鄭聯所據其上侮壇、南日、有北二茭、舟山等島悉係魯王遣萬安侯周瑞、平彝侯周鶴芝、定西侯張名振、阮美等分守其下諸島加銅山係南昌伯朱壽所踞南澳係忠勇侯陳霸所踞。惟安平塊土莫能展其所為徒訓練士卒整飭船隻飄遊於鼓浪嶼或入海澄、或出鎮海衛以觀其變。第六卷肇慶府桂王僭位　曾厝鞍施郎逃生
---
　　順治四年丁亥附明桂王時在肇慶稱號永曆元年正月路振飛、萬年英誤聞何吾騶、黃土俊、蘇觀生、顧元鏡等同隆武逃遁於粵東辭成功欲泛海往就之。功曰「先帝當日在汀州業已受難故眾散。何能脫身至粵恐是好事者假此為名未可深信。但公既有所聞而欲去余安可阻以失為臣子一片孤忠熱血」遂令備資斧、船一隻送之。時同行有北直進士朱昌時、原金山衛指揮使常壽寧等。後舟次粵之虎門遇輔明侯林察方云「是隆武之弟何吾騶等共立為經武。被兩廣總督佟養甲同總兵李成棟由惠州晝伏夜行於去年十二月朔日破城紹武被擒。非隆武也。」振飛等不敢前復隨林察回廈門依成功。　　二月韓代奉貝勒世子命統滿、漢騎步突至安平。鄭芝豹、芝鵬等懼兵威不敢戰斂其眾挈家資、子女於巨艦棄城出泊外海。成功生母倭婦翁氏手持劍不肯去強之再四亦不行。大兵至翁氏毅然拔劍割肚而死。成功聞報擗踴號哭縞素飛師前來。而韓代見船隻塞海亦不敢守棄之同泉。功殮其母收整城池與芝豹、芝鵬等守之。　　四月成功複合鄭彩、楊耿等眾入海澄破九都玫漳平、龍巖等縣。孟全勝發都司王玉等進剿大破之彩仍遁廈。　　德化縣未剃髮千人號義師扶勛西王朱常湷張存仁檄蔡應科堵截遣羅成其剿平之。　　張振仁遣郡司倪鴻出舟山招黃斌卿卿不從。查卿興化人遂拘其眷口交撫院佟國鼎守。令人世舟山再招之。又接定海總兵張杰報松江提督吳勝兆交通魯王作叛情形星馳與提督田堆提防。　　宜春主朱議術從江西逃入汀州用李芳泰計結連新建王等眾數萬據歸化清源、清源、延平諸邑。守汀總兵於永綬調兵分途堵截陣斬議術。　　七月鴻逵見成功遠去虞有鞭長莫及書說成功曰「凡事當先固本而後求末。今汝安平彈丸之地無長江險要可恃。倘韓代率大隊復來一旦反救不及將奈何宜速回師助汝一旅合攻泉州暫作安身。然後蓄兵養銳窺其釁隙舉兵旁掠。」成功令其族叔看守海澄石尾港時成功年二十四歲」　　八月從九都回。二十二日會鴻逵於泉之桃花山鄉紳沈佺期、林喬丹、郭符甲、諸葛斌等相率起兵應之佺期字雲文別字復齋泉之南安人。癸未進士屢遷都察曉御史。後以醫行世依成功卒於臺灣。喬升丙子舉人屢遷光祿寺卿泉之晉江人。符甲癸未進士晉江人南京主事戰死七日不變色鄉人異而葬之。斌字土倫監紀推官泉之晉江人。　　泉州提督趙國祚每輕視成功率驍騎五百、步兵一千五百人分為兩隊一出塗門、一出東門直沖營壘。成功令洪政、陳新二將統眾禦之。自辰至午衝突相拒。鴻逵料不能勝遣林順夾攻功亦令余寬出奇兵截殺祚兵遂潰。追至城下鳴金收軍。成功每合鴻逵眾攻城成為溜石寨參將解應龍所援。成功請於鴻逵曰「解應龍在溜石寨作犄角勢此城難玫。叔父可督兵攻城應龍必來援。姪遣水師一鎮桑一筠同杜煇暗襲其寨。另著郭新余寬暗伏其寨中途俟彼同救齊起夾攻擒之必矣。」鴻逵曰「可。」隨掌號進兵。應龍果來援。至中途忽流星馬飛報「賊玫寨甚緊。」龍即回師伏起戰死。而溜石寨亦為杜煇所破軍聲大振。國祚加意防禦日夜巡督。城內已故鄉紳郭必昌之子顯欲為內應謀洩。國祚差兵往擒惟有空室眾駭異。顯有愛姬春姊利顯母黃氏珠珥投國祚乞揀所藏皮箱一願首告。國祚許之遂指後園井中旁石是門。祚令人下扳開果一大穴全家在焉共一十三口收而殺之。春姊拾皮箱亦為眾所殺並累及原閣部黃景眆。又西門守將楊義與諸葛斌通為援適國祚召義守東門斌不知。是夜率眾臨城斌與副將蔡參等全軍俱沒。祚於是夜禁益嚴不敢喘息。功督炮環攻又令洪政、陳新、余寬、郭泰等領眾架雲梯齊上。國祚百計禦之不得下。漳州城守王進渾號老虎河南人。甲寅之變從耿精忠為都府被忠勒死聞泉被圍繼報溜石寨失解應龍戰死。頓足曰「城危矣吾當往救。」漳州總兵楊佐阻之曰「各有汛地且未奉總督令勝敗干係是誰擔之」進曰「公言差矣。賊今從中截殺制臺之檄安能飛過倘徒坐視一旦城玻賊勢愈熾吾城其能保乎此謂唇亡則齒寒也。公善守城池吾當往救。」遂將騎兵五百、步卒千人分為三隊。「第一隊令總領旗趙英同左哨千總楊得功會同安營遊擊廉郎聲言攻取安平。安平是彼巢穴勢必回救。此傚攻魏救韓以分其勢。吾自領一隊相機而動。其餘一隊著右哨千總李玉同、遊擊祈光秋作援兵。」先遣人稱「本鎮統領大師合潮州援兵數萬即日抵泉郡破賊解圍並直搗其穴」之句。　　成功聞報見鴻逵曰「王進接連潮師救援不日即到。泉郡堅而未易破倘以一旅扼五陵而攻安平則首尾受敵。」鴻逵曰「如此奈何當且暫退。」成功曰「安可退師可令楊才、張進先去莿園守據。林習山與杜煇整備舡隻泊潯尾以防不測。叔父可督林順、洪政等急攻其城姪領郭泰、余寬據營五陵作兩邊救援。」逵曰「可。」王進至大盈偵知各處聯營把守大路不得進進一時計絀。繼探有小路從南安縣出發令遭人夫備草束接應。詐稱欲取安平著楊德功董之。自帶馬步乘夜由冷水井過何坑出南安突至泉州城下。與洪政戰政敗。國祚於城上遙觀知救兵到。以此亦四面吶喊處作相助勢。鴻逵心虛急遁金門。而成功亦退安平泉州圍解。入城進見國祚請救遲罪。祚謝曰「非公來速此城危矣」進恐守成功乘勢取漳即辭祚回師。成功因報鴻逵從潯尾遁亦就不援。即將楊才等兵抽罔把守五陵要口自歸安平。後偵知王進僅以一千五百人解圍甚追悔。隨喚洪政、余寬二將領兵從小路埋伏青石宮又令楊才、郭新二將領兵埋伏莿園另令張進帶兵接應。五將去後不日回說王進已過二日矣。　　本年總兵李成棟奉命平粵以李發代之待傅冠亦如禮。十一月二十一日冠與發對奕方罷發閥文書謂曰「今部文到欲收公」冠欣然起曰「早畢吾事公之賜也。」遂整衣冠向南拜曰「臣負罪無狀死不足贖」復回向西拜曰「祖父暴骨惟冠之辜羞見先人於泉下」取筆題壁曰「白髮蕭蕭已數莖孽冤何必苦相尋拚將一副頭顱骨留取千秋不貳心。」擲筆坐地引頸受刑。令人執刀無一應者。又懸賞例亦不忍下。有從徵知府李蘭友家丁張福出受賞施刃以冠首函寄汀州府獄觀者莫不墜淚。是夜悲風震瓦暴雨漲河。二十二日家人傳國禎負骸廣葬於汀之羅漢嶺與忠誠伯周之藩相對公首在獄中夜屢吐白光同囚之有冤者多見之祈皆驗。獄吏朝夕焚香祀之。忽一夜吏夢公辭曰「兩年受爾慇懃我欲還矣。」吏神其事白於令。不數日公之子果乞骸骨歸葬。已奉諭旨來汀始得合身首殮之徧體皆黃金色。有舊衣二件棄墓側風雨經年帛色尚如故。行道者傷而奇之咸曰「此相公衣也玉。見者拜之無敢動後為寧化無賴子取去。　　紹武於前歲十二月在明倫堂購書被李成棟率輕騎間道晝伏夜行砍門而入紹武踰牆匿王應華家。俄而墜城出為追騎所殺。蘇觀生題詩壁上云「人皆受國恩時危我獨苦。丹心佐兩朝浩氣凌千古」題畢自縊而死觀生字雨霖粵之東莞人拔貢。何吾騶、顧元鏡等降。　　總督佟養甲安民畢即令李成棟統騎兵到三水。王澄化退守峽口王坤趨永曆西走。式耜奏曰「土地乃祖宗之土地守之則可以設計破敵使英雄志壯。若輕棄而走不但上負祖宗且失天下志士之心。」永曆不聽遂乘輕舟上西峽而去從行者惟瞿式耜一人。成棟至肇慶府進師梧州。永曆奔桂林巡撫曹熠降。瞿式耜請建都設禦令丁魁楚屯兵岑溪。成棟遣人招之不肯降乃伏兵與戰矯敗退藤江伏起魁楚中箭死。成棟揮軍逼桂林王坤請幸楚。式耜請駐全州疏略曰「半年之內三四遷移兵心民心無不惶惑。我進一步人亦進。一步我去速一日人來亦速一日。若去而不守愚者亦共知拱手送人矣。講以臣留守桂林。」永曆允請。李成棟師至值焦璉自全州來督兵合禦璉奮勇沖陣棟方退桂林得全焉。　　成功因攻泉不克回安平。有原浙江巡撫盧若騰、進士葉翼雲、舉人陳鼎俱至謁成功。功待以上賓每事必諮之。又得海澄人甘煇身材五短猛勇絕翼漳浦人藍登武藝精熟南安人施郎機略暢曉與其弟顯貴及邱縉、林壯猷、金裕等朝夕操演部伍陣法。並令堆積糧餉於安平騰字牧州庚辰進土金門人。雲字敬謂庚辰進士夏門人。鼎字尚圖、丁卯鄉薦同安人。郎後執法太嚴見怒成功被收欲殺計逸內地為海澄公黃梧所知遂薦於總督李率泰。泰保題副將將『郎』換作『琅』字事績詳見後。
---
　　順治五年附稱永曆二年戊子夏五月成功統林習山、甘煇等犯同安。守將遊擊祁光秋、協防遊擊辯郎合領騎步會九都鄉勇出禦。甘煇挺身出戰守備王廷坐馬失腳被斬兵潰。成功揮軍至城下光秋與郎急抽兵入城。與知縣張效齡議曰「賊兵勢大。恐孤城難守。不如與公今夜乘其無備開門遁丟然後請師恢復。公意如何」齡曰「食君之祿守君之土分所當然。今賊雖眾吾當與公嬰城死守漳、泉二處必發兵來救。豈可棄城以自取罪」郎曰「公所言者守經弟所言者行權。賊兵勢大水陸雲至兵傷已過半。即有一二健勇亦傷弓之鳥是兵卒不足恃也。地方平坦城垣低倭一旦四面環攻炮器火藥甚少是城郭不足恃也。縱能禦之而援兵遲至倉厫無積是糧又不足恃也。有此數難當達權暫退。再作商量。弟豈不知食背之祿守君之土耶」效齡聞言如夢方醒曰「非公剖皙幾乎誤矣。」約二更即率騎兵各飽食同效齡開西門遁。　　百姓知文武棄城去天曙迎成功入城。功出令安民不許騷擾民賴以安。功以葉翼云為同安知縣勸諭追徵以助軍需。陳鼎為教諭傳告諸生起義勤王。忽報輔明侯林察自廣東逃回因與蘇觀生等共立紹武曾禦永曆於三水後共鎮虎門。廣東破不敢歸永曆仍回閩見成功詳陳瞿式耜等擁立桂王始末。成功加額曰「吾有君矣」遂設香案望南而拜尊其朔號。即修表遣原隆武中書舍人江於燦、黃志高二人從海道入廣稱賀並條陳時勢。即以邱縉、林壯猷、金作裕三將守同安自領大隊舟師至銅山候永曆旨以便會合恢復。　　提督趙國祚知同安陷飛報總督轉題。奉旨遣佟鼐、李率泰陳錦三大人督師恢復各處地方。七月初三它檄到。邱縉等聞報即與葉翼雲、陳鼎議戰守策翼雲曰「今新君登極我藩主志存勤王叫以一城托我等自當竭力禦守。邱、林二蔣軍可督兵守大盈嶺以扼泉師。金將軍守薴溪嶺以扼漳師。翼雲等督民兵守城。一面通知本爵即芝豹出奇兵於五陵從中截殺以分其勢。一面飛請藩主回軍救援。不知諸公意下如何金裕等應曰「公等置得宜謹聽尊命。」即出兵要口。佟鼐督師而至邱縉、林壯猷列陣以待。被領旗黃有信率驍騎衝突三大人同提督揮軍齊進。邱縉中五箭林壯猷獨力難支遂遁入城。金裕聞邱、林敗績空守薴溪嶺無益亦斂軍回與翼雲、陳鼎分門死守。三大人於八月十六日曉夜攻擊雉堞平地城遂破。邱縉、林壯猷、金作裕各巷戰力竭死。翼雲當城未陷時謂陳鼎、邱、林三將曰「余今雖未死於君事卻得死於明土亦吾輩之幸也。」迨至被擒解見從容自若與陳鼎俱不屈被殺。三大人以城內堅拒傷上卒甚多發令盡屠戮血滿溝渠應『同安血流溝』之譏附記有泉州同安金門人陳諱世冑渾稱「鰌仙。」善術數語事多中。舉動似狂。於丙戌遊三山途次興化聞仙遊油潭裡有王志章者能刺陰陽事人稱活閻羅。往見之志章業已先知置片紙於硯底屬童子候之曰「若世冑到令自取視。」次日世冑到童子語知。世冑讀至「鰌魚死半途。同安血流溝。嘉禾斷人種嘉禾者乃廈門之別號安海成平浦」之句凍悚。奔見成功以志章言上、陳。功怪其妄不納。冑辭歸途次小盈嶺暴病而亡。功聞之亦為之訝。至同安戮屠、血流溝渠功頗信之。後踞廈門凡有俘者悉斷其掌放歸以「嘉禾斷人種」欲以壓『種』字識也泉腔『掌』讀作『種』。癸卯十月。總督李率泰破金、廈提督馬得功戰死請棄諸島移民於內地築限界守之犯者無赦舌而嘉禾果斷人種。安平地在界外亦遂成平浦焉。其讖悉驗。　　八月成功在銅山整頓船隻訓練士卒候廣西永曆信到。忽接葉、陳、邱、林告急請援文即整大隊舟師回救。奈北風盛發難以駕駛五日方抵金門。偵報同安已破諸將戰死葉、陳不屈被殺全城屠戮。功痛哭遙祭情動三軍遂移師鎮海、銅山。漳浦守將王起俸謀降事洩棄家從舊鎮入銅山成功受降加俸總練使同柯宸樞聯絡銅山等處募兵措餉詔安縣五都八林日灼鼓眾拒之。功令甘煇往徵日灼旋滅。　　十月江子燦、黃志高同太監劉玉賷永曆詔到晉封成功威遠侯。功拜受畢厚待劉王。遂興師從雲霄白塔登岸。守雲霄將張國柱迎戰被施顯貴所殺。遂率眾攻城。中軍守備姚國泰拒守。城陷國泰巷戰重傷被擒。功惜其忠勇令醫治用為監督。　　粵東原大學士陳子壯、兵科給事中陳邦彥同起兵船千艘合攻廣東。因故指揮楊可觀、楊景燁為內應謀洩被殺懸首城上。邦彥戰死。子壯遁據高明遣家人陳榮賷書赴成功處請救。又原兵部侍郎張家玉會故南海指揮安弘猷、訓導張治亦起兵襲東莞縣殺典史張元鼎知縣鄭鋈自縊。李成棟聞報率兵至擊斬安弘猷。家玉走龍門糾眾遣閩將楊可樑亦賷家書至。成功部整師欲從虎門入援。至靖海聞二家俱遭難乃止子壯字集全號秋濤萬曆已末探花東莞入。守高明六個月城破被執不屈引頸受刑。同時受難刑部主事朱實蓮字子潔天啟辛卯舉人邑庠生黃英元、旻元。家玉字賢子東莞人崇禎癸未進士。佟養甲遺巡道張元琳至其家勸薙髮玉雲帶出見不允。元琳去玉遂與師林洊謀起兵破東莞。韓如琰自萬州來會師。成棟至弘猷戰死張治、張恂、尹斌咸自縊。玉祖母陳氏、黎氏赴水死。妻彭氏大罵被刃。玉又率龍門眾拔博羅糧盡眾潰。玉復走十五嶺集三萬餘人攻增城。成棟往援揮騎衝突。玉陣亂死戰項中三矢傷一目赴水死。割其首顏色不變。其師林洊被執在獄臨刑吟詩曰「願續當年李侍郎遺言謝世報高皇。獨憐一片忠精骨不死沙場死法場」張恂宇士和王子鄉薦。張治字台玉潮之程鄉人。安弘猷字叔壯靈壁人。　　李成棟奉總督佟養甲令提師攻桂林。後合平南、定南、清南三藩勁旅直趨武岡。劉承胤令其弟承祖輔永曆從間道奔靖州。大學士吳炳被執不屈二。三藩圍武岡折矢招承胤胤舉城降。部議以其放永曆西去殺之。永曆自靖州奔柳州得何騰蛟、郝永忠、盧鼎兵俱至防禦始安。佟養甲督兵攻全州何騰蛟率焦璉、郝永忠、盧鼎合滇師趙印選、胡一清分道夾攻養甲遁。　　永曆仍還桂林諸師不和兵譁爭構釁。成棟偵知乘虛潛師至北門。式耜守城騰蛟召諸將合鑿棟方退師。棟負平粵有功而恥受制於總督。偶演戲其妻張氏見而笑焉。張氏係陳子壯之妾成棟抄某家見張氏美麗遂娶之。相從年餘未見歡顏今日之喜必有由也。棟詰之氏曰「為見臺上威儀觸目相感。」棟令人取冠服自穿氏起取鏡照之。棟躍起曰「真威儀可觀也」遂萌反念。密屬標兵譁索糧餉齊集教場然後請養甲出城撫輯。甲不知是計同棟行。甫坐下眾兵鼓噪同時剪辮即飛書通粵西。巡撫耿獻忠亦剪辮江西提督金聲桓同副將王得仁殺童巡撫剪辮反應之共尊永曆朔。聲桓、得仁咸是左良玉部將李成棟隸高傑標下且交好故片紙至卻從。永曆命兵部侍郎萬翔、兵部職方司揭重熙監局鑄印封成棟惠國公、養甲襄平伯、聲桓豫國公、得仁建武侯、獻忠兩廣總督。成棟遣原翰林院檢討蔡之俊賷表前往桂林請駕幸粵。永曆下廷臣會議未定。瞿式耜疏言有云「駕若東幸軍中將帥謂朝廷樂新復之土而成棟亦有邀駕之嫌。號令既遠人心渙取臣恐不能制也。」遂不果行。之俊還報成棟棟具疏再請曰「天下乃太祖之天下。今日光復舊業何為樂新土陛下若欲中興須親統六師行間指揮俾諸將士奮勇戮力四方咸知有君自當響應。豈可偏安粵西優游度日令天下豪傑寒心乎此臣鰓鯉至計非冀邀駕之功。」遂令原給事蒙正發再往南靖請駕。永曆方至肇慶李成棟率文武跪接如禮。永曆撫成棟背曰「扶今日中興全賴卿力決不吝分茅列土之封。」棟叩首曰「軍旅之事毋煩陛下深憂臣自當竭力前進。第運籌帷喔策應糧餉豈可乏人必須元老方可講召翟式耜。」永曆允奏隨加成棟子李元胤為錦衣衛指揮使提督禁旅。棟復上疏速當發詔通成功連兵恢復。召式耜使者三四去而式耜固辭且連上五疏乞休不允。成棟無奈陛辭回粵出師。詔至廈門成功拜接遂大整軍伍今芝莞統舟師從虎頭門進。
---
　　順冶六年己丑附稱永曆三年春三月成功留黃廷、洪政守浦之羅山嶺柯宸植陀盤嶺。自統兵馬下詔安師屯分水關。修書遣楊乾生入潮州通總兵郝尚久。久乃成棟健將、郝永忠族姪。前因總兵車任重殺惠潮道李光垣、知府凌犀渠、海陽縣桂岳等橫苟肆虐百姓怨望成棟偵知密令尚久聲言援漳假道潮州屯兵城南。時值元旦尚久輕裘緩帶從者僅數人入城拜賀。任重接見尚失禮益恭尊為前輩並陳閩省求救之切祈為策應夫役己備刻即起行。任重許之。尚久見任重不為備辭出。囑親信於寓所之轉彎抹角虔禮款散其左右。藏甲兵於內整部伍於營約聽炮響立即搶門。任重果不疑出城回拜中計被擒。並其眾報成棟。棟會總督佟養甲。題為朝叫總兵。凍反馳封尚久新泰伯久遲疑觀望。迨乾生賷書至尚久拒之。成功大怒率眾欲攻潮洲。值施天福引土著黃海如來見海說成功「潮州有備急則難取。不如旁掠諸邑以緩其心然後反擊一鼓可得。」功從之分師旁掠。有海澄人陳斌其掌有人之貳人渾號為『大巴掌』。曾從永曆於粵東。師敗回海澄與楊廣不睦廣率眾圍之。斌負某三歲子於背外掩以甲腰插鐵斧手執大刀突出殺至城門門閉不得出。一手持斧砍門一手執刀禦眾。眾逼之斌怒刀起人傷人無敢近碎門逸去其勇如此率眾來降成功授斌為後勁鎮合擊許龍。時張禮踞達濠、霞美二寨糧甚足。楊廣、朱堯、唐圭勸功舍龍擊禮願為鄉導。功於是撤師攻禮。禮聞大隊至棄二寨走青林遣人乞降。功允之授為援剿右鎮。又令黃山為帥督諸軍從靖海破惠來縣以汪匯為知縣、正兵鎮盧爵守之。黃山復破黃山寨。成功回揭陽會鴻逵。聞逵沈死張禮心甚憐焉以其無罪遭殺載其妻子歸安平府中養之。
---
　　順治七年庚寅附稱永曆四年正月成功至潮陽知縣常望鳳投降。令洪旭督徵糧餉。和平寨不服徵遣右先鋒鎮楊才往攻。才破其寨屠戮無遺。才不日亦暴病死成功以林勇代領其眾。陳斌引黃亮未來降。　　三月以施郎為左先鋒鎮、弟顯貴為右先鋒鎮、黃廷為援剿右鎮、王秀奇戎旗鎮、甘煇親丁鎮。　　四月成功復至揭陽攻新埠寨。寨長乞輸餉許之。　　五月詔安九甲萬禮從施郎招領眾數千來歸禮部張要漳之平和小溪人。崇禎間鄉紳肆虐百姓苦之眾謀結同心以萬為姓推要為首。時率眾統踞二郡五月來降。　　六月成功引舟師擊蘇利風逆反師圍潮州。陳斌燒斷廣濟橋日夜攻擊。尚久死守乞救於漳鎮王邦俊。俊亦奉恢復浦、詔檄隨統大隊騎步至長橋把守羅山嶺。黃廷、洪政不戰棄城遁。俊安民畢偵知守盤陀賊眾據險扼守不得進。邦俊以騎兵往來誘敵令副將王之剛從盤龍小路度嶺又令遊擊張勝由杜潯而過雲霄合圍攻擊。宸樞分頭迎戰至炮矢盡全軍皆沒。邦俊復云、詔進師黃岡。成功得報不恨浦、詔之失大傷宸樞之亡。知救援至遂退潮陽。黃亮未乘虛同陳拔五、李英等叛攻行營。甘煇迎擊斬彩父子與拔五等方定。　　八月芝鵬至潮陽說成功取廈門為家。成功曰「彼船隻倍多部將老練。取之不得反結為仇。」芝莞曰「建國部鄭彩遠行惟聯在廈。邇來橫徵暴斂民不聊生取之正當其時。」施郎曰「徵之末見為是當設計圖之。」功曰「試陳可圖之計。」郎曰「聯乃酒色狂徒無謀之輩。藩主可領四隻巨艦。揚帆回師寄泊鼓浪嶼。彼見船少必無猜疑。其餘者陸續假為商船或寄泊島美、浯嶼或寄大擔、白石頭或從鼓浪嶼轉入崎尾或直入寄椗廈門港水仙宮前。藩主登岸拜謁悉從謙恭然後相機而動。此呂蒙賺荊州之計也。」功曰「此計甚當但吾欲善取之庶免殺兄之名」彩聯與成功通譜故稱兄。芝莞曰「不殺之恐其部卒戀主不如殺之為是。建成、元古豈非親兄弟乎」成功點首。選健將五百令甘煇、施郎、洪政、杜煇四將統之配船四隻其餘依計而行。成功於中秋夜舟到鼓浪嶼聯方宴客於萬石巖作徹夜歡。次早成功登岸拜謁聯尚宿酒未醒。迨起梳櫛畢出會。成功曰「師屢敗績赧顏相見。倘吾兄見憐以一旅相助得片士棲身終不敢忘大德。」聯曰「吾弟何出此言軍旅相助分所當然。」隨留小酌快談雄劇終日無倦。成功辭出見聯不為備密令諸船陸續進港與聯艦比目且約部署聽炮為號爭先過船。成功設酒於虎坑巖還禮聯即赴席。是日投壺角勝酣暢倍常至戌刻方掌燈回。途吹牛山塘杜煇等伏起刺聯取其首級匿之飛報成功。功於巖頂放炮郎勒兵入城。佯搥胸頓足曰「誰殺吾兄仇不共戴」哭甚悲哀。令兵守聯與彩宅門云「非吾令不許擅入」出示曉諭有人報說者賞千金。並即安民市井無駕。其諸將船業為施郎、洪政、甘煇等所困。知聯死陳俸、藍衍、吳豪等咸歸焉。繼而彩將楊朝棟、王勝、楊權、蔡新等率全隊舟師來降。功以棟為義武鎮勝為水師統總。舊將藍登來見授為援剿後鎮。又遣洪政持書折矢出招鄭彩。當彩欲行時曾囑聯曰「國姓航船來住宜備之」聯曰「少年乳臭虛名而已何足介意」彩曰「弟言謬矣切不可以少年輕之細觀調兵甚有經濟。」聯掀髯大噱曰「吾兄行兵半世何作此儒想兵船糧餉勝彼十倍彼安敢正視」彩曰「『饑虎不可為鄰』吾提師遠出弟當留心防範切不可以為戲」迨至接聯被殺之報嘆曰「是吾之咎托非人也」迨洪政至彩曰「吾年老氣衰細觀諸子弟能繼志業大木耳大木成功弟子。吾願全師解付。」令弟斌同政回廈覆命成功大悅遣官往接。及相見歡愛如初。言及聯事成功大慟。彩將兵船悉交成功。功見彩誠實永無猜疑待之甚厚。卒於廈門。　　蘇利偵知功航船回廈率眾攻破惠來。守將盧爵戰死知縣汪匯不屈自刎。成功差洪政招閩安、銅山、南澳諸島咸聽約束。功以輔明侯林察為左軍、閩安侯周瑞為右軍、定西侯張明振為前軍、平彝侯周鶴芝為後軍自為中軍元帥用蔡福為內司中軍鎮。每軍大小船一百號凡有原鎮各分隸之。泉州人馮澄世字亨臣隆武舉人有機略、潘庚鍾字道宣壬午舉人善謀策、紀舉國壬午舉人同安人、林俞卿武舉人漳州人、林奇昌隆武學人、蔡鳴雷晉江入庠生、諸葛倬字士年隆武恩貢、蔣德璟薦授翰林待詔遷光祿寺少卿、薛聯貴字忠達乙西舉人廣東潮州海陽縣人後投誠任江西糧道、鄭擎柱丁卯舉人後投誠、鄧會福州人後投誠授太原知府等為參軍。整備操演以俟進取。忽黃文從廣西間道賷永曆詔至。因何騰蛟攻長沙命馬進忠由益陽出為李赤心所殺。騰蛟不屈死。又南昌破王得仁伏誅金聲桓赴水死。守贛將高進庫為前導直趨信豐。諸將勸李成棟且退師棟不允。相持會久雨多叛去。棟憤甚命酒痛飲大醉。水漲甚左右挽之上馬。馬失足人馬俱沈。三日水退棟立泥中始知其死。杜永和舉全粵投誠廣西危迫召成功舟師從虎門入李定國督騎步兵由三水出合攻。成功謝恩畢用原總兵黃斌卿將黃大振為援剿前鎮守海壇撥水師阮引、何德、陸師藍登等屬芝鵬鎮守廈門自率諸鎮配船百餘號南下勤王。　　十一月至潮陽。時施郎與陳斌不睦功因未進師。有首黃海如通尚可喜成功遣林習山襲殺之宥其餘黨分配各鎮一時乃安。
---
　　順治八年辛卯附稱永曆五年正月成功舟師回南澳。以蕭拱宸為中衝鎮沈親為護衛右鎮。令洪政、施邸、陳壎、鄭文星等回廈門。　　二月成功引舟師至白沙湖遇暴風。收入鹽州港。擢蔡進福為內司水師鎮旋舉為水師右鎮。　　三月至大星所殺敗惠州援兵攻其域下之。時福建巡撫張學聖按泉郡偵知成功往粵束立咨駐泉中路總兵馬得功統兵乘虛襲廈門。得功隨統轄騎兵先從五通渡過。水師鎮阮引不戰而遁。芝莞聞報席捲珍寶棄城下船。島中鼎沸成功妻董氏懷神主出步行海濱見船仔招之曰「我董夫人也」舵工林禮泊岸背夫人落船。夫人曰「那隻船是莞爺的」禮指以重載者是。夫人令泊其船。芝莞見夫人忙請曰「此戰艦也不便居。請夫人到家眷船中有人伏伺。」夫人知此船係芝莞積藏識破機關乃曰「媳婦喜乘此船。今戰徵時侯非此不可」莞再三相強夫人坐而不動得功領五百餘騎往來馳騁百姓奔竄石洞。原閣部曾櫻人勸其出遁。櫻笑曰「吾今日猶得正命清波幸也遁何處」自縊死曾櫻字二雲江西人丙辰進士。隆武亡依成功。門人阮文錫、陳恭以僧龕抬下船至金門王槐家收殮。　　張學聖與興泉道黃澍、原同安縣張效齡督大隊至適潮大漲遂登五通山。一望波濤萬頃而島嶼孤懸海外險地也。顧譁澍曰「此乃絕地我若過去船隻不繼緩急豈能飛渡實用兵之忌」即下山引師返。得功知後軍已退不敢坐鎮走實當港遇鄭鴻逵將楊杼素、吳渤與戰。得功奮勇射死吳渤杼素不敢迫。施郎聞知率陳壎、鄭文星等從廈門港登岸追趕至得功戰少怯。計窮遣人駕小船見鴻逵曰「雖彼此間隔各盡其職然亦無時不懸念公也。今得功奉令過島未曾擾一草一木。奈欲退無舟可渡得功必死於此。得功死分所當然但恐此島人民萬不能全耳。且公兄在京眷口在安平其能安乎不如寬得功片刻假渡而歸。一舉兩得得功幸甚即公亦幸甚。乞熟思之」鴻逵動昔日之情亦以為然放鬆高崎守假漁船數隻渡得功回泉鴻逵初除天津撫院鄭宗周坐營轉隸都督孫應龍麾下。登萊之役應龍失機逮繫天津獄復與大同巡撫張廷拱同事。未幾與芝龍平紅毛功勳蔭錦衣衛掌刑千戶。繼昔指揮使。癸未授登州副將。甲申正月曾應遴薦副將鄭鴻逵緩急可用詔益兵三千命鴻逵鎮守南贛。至弘光嗣位南京檄守彩石磯以右軍都督掛鎮海將軍印。時得功為標下守備。　　當得功渡廈時都督鄭德、副將周王臣坐快哨飛奔大星報成功。功即率大隊舟師於四月初一日到廈門計得功已去五日矣。成功大憤鴻逵賣情令一應鎮將下許赴鴻逵衙署逵遂移師出屯金門之白沙。成功親歷各要口親祭閣部會櫻。改廈門為思明州以鄭擎柱為思明知州。督民去築炮臺數處撥勁旅防守。將董氏所乘芝莞船積櫚金銀搬充軍餉。　　初十日成功大會文武議廈門芽罪。賞施郎銀二百兩陳壎、鄭文星銀各一百兩。芝莞以失機論罪當斬。莞欲辯而成功已冠帶請旨出隆武所賜尚方劍斬莞示眾。諸將悚然。頃獻首階下功令懸之街三日方許收葬。並有「本藩鐵面無情。爾諸勳臣鎮將各宜努力。苟不前進怯敵本藩自有國法在雖期服之親亦難有之。」諭阮引、何德各綑責五十藍登姑寬其罪立功。吳勃遣知州致祭厚恤其家。於是眾軍股慄無敢犯。　　鴻逵在金門見成功舉動威嚴執法無私亦將船隻悉付之。擇白沙地方築寨廣構亭沼藝植花木額曰『華覺』笙歌唱娛後患足疾。至丙申王進功攻白沙寨成功令芝豹往救進功退。功移鴻逵居金門。成功見鴻逵謝權歸隱擢萬禮為前衝鎮陳朝為後衝鎮洪旭守廈門族兄泰守金門季叔芝豹同施天福守安坪張進代李壽守銅山陳霸守南澳拒南洋許龍、碣石蘇利蘇利粵之饒平東界人流落海豐時有閩之同安人蘇秦渾號『大日公』標掠海上。利與碣石衛民構釁爭殺不休。民潛出海外請秦為援。秦糾黨飛船而入合民擊利。利敗秦遂人碣石。利依秦為裨將所戰必勝。秦喜利同姓益親信重。秦偶沾疾利刺秦自代明末『五虎亂潮』之一也。後雖投誠心懷不軌。迨奉旨遷移入內地利不遵遂反為平南王尚可喜用參將高亮福、守備高亮禎兄弟為前鋒一戰而滅。考之碣石衛舊誌花都司有記曰「衛地二十五步有強龍入海必有隗囂、公孫述輩踞此二十秋。」計利興滅足二十載時日無多寡其應驗如此。亮福字玄素、亮禎字履初海豐赤坡人。玄素當明季之時潮民苦於縉紳眾共舉劉公顯為首玄素其次也。餘馬茂素、黃文錦、魯瑞、演義、呂雲璧、傅君禎、曾十千等為九軍。玄素投誠授參將。許龍潮之澄海人亦明末『五虎亂潮』之一踞南洋橫行無忌。後投誠。迨遷移奉旨入京官內大臣。　　五月成功見佈置得宜將師移於金門之後浦操演陣伍整頓船隻以俟興師。　　七月太監劉九皐賷永曆詔航海至成功跪接。宣讀請安畢詢帝行在方知駐蹕潯州。九皐又說「去歲曹志建戰敗新虎關失守馬進忠又戰敗於瓜裡師退武岡州桂林大震。督師於元華、滇鎮趙邦選、胡一清、焦璉在平樂懷私情按兵不前以致全州不能守嚴關亦失。十月寧遠伯王永祚與胡一清俱乏餉入桂林榕江一帶咸室壁。留守瞿式耜命趙邦選出城禦敵選不遵再促之挈家去。楊國棟、馬賽麟出小路兵潰一清亦奔竄。獨式耜危坐署中總兵戚良勳率五騎至勸式耜速出再圖後舉耜不允曰「汝去汝去我去不過多活幾日。自古及今誰不死」揮良勳出。總督張同敝亦自靈州逃回聞城空惟留守在入見式耜曰「將奈何」耜應以「封疆之臣當死封疆子無留守責蓋去諸」同敝願同死。耜回顧左右惟一老兵而已。令老兵於城上召中軍徐高入將劾印付之令馳行在。遂張燈取酒相向而飲。天微曙數騎至執耜與同敝去見定南王孔有德。德舉手問「誰是瞿老先生」耜曰「余是也。欲何為城既陷惟求一死。」德曰「吾斷不殺忠臣先生何自苦」耜曰「天朝大臣豈你所可說乎」德曰「本藩亦先聖苗裔天命所在豈有逆乎」同敝厲聲曰「你不過毛文龍下走耳毋辱先聖」德大怒喝左右稱之。耜曰「此官詹司馬張同敞不可辱」德笑而釋之還其衣冠。二人堅講死德令暫出別居遣官勸之薙髮二人不屈。又令為僧曰「為僧乃薙髮之漸。髮短命長不為也。」絕粒。十一月十七日受刑給事中金堡已為僧僧名『金釋』。上書定南王請葬瞿式耜、張同敞。吳江楊藝為具衣寇葬於北郊之原。帝聞報自梧州趨潯州。陳邦傳謀劫駕帝遂冒雨而走諸臣在後多被劫掠。至南陵從行者惟嚴起恆、王化澄、馬吉翔、龐天壽等。並議調孫可望、李定國合師恢復。因此特差九皐從龍門渡海來求藩主督全師從虎門而入攻粵東以分其勢。」成功曰「君父有厄焉敢坐視」郎擇日整舟師行。甫趨過粵之表裡遇颱風船各飄散。成功收入潮陽港。篷索損壞不果行回師金門後浦。　　左先鋒施郎從將曾德犯法當死脫逃賂匿成功左右郎偵擒之。功馳令勿殺。郎曰「法者非郎敢私犯法安能逃使藩主自徇某法則國亂矣。」促令殺之。但持令者乃德摯友回而不述執法前言徒詭說「爾欲以藩令脅吾面叱殺之」之語。成功大怒。次日傳諸將入船令右先鋒黃廷收郎並父大宣、弟顯貴交林習山守於巨艦。習山令副將吳芳看之。是晚有到船訪郎者。曰「命不保矣隨登岸去。」郎急謂顯貴曰「危在旦夕兄弟豈可俱斃弟年壯速當計脫」貴曰「兄雄略勝弟十倍。且我有子兄尚無嗣才吾與父當之兄急行勿多語恐有漏洩。」郎起佯喜語吳芳曰「吾以藩主欲殺我誰知欲令我備鎧甲。此易事也。」取酒與芳歡飲畢懇芳曰「伴我登岸往見當事。」芳見郎舉動雀躍又以父與弟在船遂信焉。令人隨之登岸。郎曰「大路恐遇人不便由小徑行。」芳之隨者是之。至草仔垵郎出鐵錐錐死芳之伴者三人走匿曾厝坡石洞中。是晚成功聞報大怒綑林習山欲殺。拘吳芳妻子令芳偵尋贖罪。二十一日出令收大宣、顯貴斬之。嚴禁船隻曉諭搜索。郎匿數日飢餓難當乘昏奔其部屬左營蘇茂署時茂頂郎左先鋒鎮缺茂方晚食。郎見激之曰「聞藩主千金高爵購我細思賢弟與我最厚特來相尋免被他人邀功。」茂曰「茂雖不肖豈肯賣鎮主以求榮乎且公投生非投死也。茂雖死亦不肯為公幸勿疑」飭守門者秘勿揚隨飲郎藏之。次夜令心腹備小船載郎去安平投施天福依芝豹求為排解。俄而成功知往召郎已逸內地。成功得回報憤其叔父市恩放郎郎於順治四年依成功至逃共住四年耳。　　五月成功擢戎旗中協林勝為援剿右鎮。整大隊領中提督甘煇左先鋒鎮蘇茂中衝鎮藍登、宣毅左鎮杜煇、援剿後鎮陳魁、左衝鎮郭義、右衝鎮蔡祿後衝鎮林明、前衝鎮統領余新、奇兵鎮楊祖、智武鎮藍衍等從南溪登岸。漳州總兵王邦俊率騎兵一千步兵二千列陣於磁灶以待。杜煇、藍登奮勇奪先卒眾用籐牌厝抵箭迎敵。騎兵不能勝矢將盡少卻。余新、楊祖出左。蔡祿、陳魁出右合擊。邦俊勢孤遂潰入城堅閉不出。　　六月成功回廈。舊將黃興投見授興中權鎮。平和人黃梧來歸即授副將。以監督陳六御為北鎮管騎兵。　　九月成功復率眾入攻漳浦。王邦俊來援被甘煇所敗追至馬口始收軍。提督楊名高接王邦俊『海逆猖獗』報統興、泉各鎮營進剿。成功偵知令藍衍、杜煇為先鋒以蘇茂、郭義私過小盈嶺之左埋伏楊祖、蔡祿銜枚伏於小額嶺之右聽號炮三聲各抄出夾攻使彼首尾受敵。又令甘煇、余新為監陣接獲陳魁、黃梧為救援。自領林明、劉巧、林勝等登山頂觀戰。名高知成功兵屯小盈嶺即以騎兵五百為先鋒分步兵三千為二隊以應之又以騎兵六百作二隊為左右救援自領騎步三千迎戰。時冬十一月天氣嚴寒名高謂諸將曰「海賊赤腳可乘今日凍慄擊之。」遂進遇於嶺下兩相交鋒勝負未分。成功令林明發炮。明連發三炮而楊祖沖出。高分兵接禦蘇茂、郭義從後抄殺。高隊大亂死者甚多。名高退同泉州。　　十二月成功乘勝旁掠諸縣。漳浦守將楊世德、陳堯策字邦纘係功之舊將獻城投降。授世德英兵鎮堯策護衛前鎮。林其昌為漳浦知縣。成功見士卒繁多地方窄狹以器械末備、糧餉不足為愛遂與參軍等潘庚鍾、馮澄世、蔡嗚雷、林俞卿共會議。澄世曰「方今糧餉充足鉛銅廣多莫如日本故日本每垂涎中國。前者翁太夫人國王既認為女則其意厚。與之通好彼必從。藩主何不修書竟以甥禮自待國王必大喜且借彼地彼糧以濟吾用。然後下販呂宋、暹羅、交趾等國源源不絕則糧餉足而進取易矣。」成功是之。令兄泰造大艦洪旭佐之旭字念盡同安人。以甥禮遣使通好日本國王果大悅相助鉛銅令官協理鑄銅熕、永曆錢、盔甲、器械等物。以原縣戶椽黃愷號龍劍有口辯材能為徵餉官以督徵泉、漳、福、興沿海地方以資軍餉。阮駿、阮美自舟山來歸令原船聽用。海澄守將郝文興遣人密款於成功。功允之授興前衝鎮。第七卷困漳州金礪解圍　逃舟山魯王入海
---
　　順治九年壬辰附稱永曆六年春正月初二日成功乘潮大漲航船直抵中權關。郝文興迎成功入城安民以黃維璟知海澄縣事。有同安浯州人周全斌投謁斌刀筆吏有文武才。浯州金門別號功問恢復進兵策。斌對曰「若以大勢論之藩主志在勤王必當先通廣西、達行在會孫可望、李定國師連粵東出江西從洞庭直取江南是為上策。奈金聲桓、李成棟已沒廣州新破是粵西之路未得即通徙自勞也。今且固守各島上踞舟山以分北來之勢下守南澳以遏南邊之侵與販洋道以足糧餉。然後舉兵取漳、泉以為基業。陸由汀郡而進水從福、興而入則八閩可得矣。」功大悅曰「此誠妙論」授全斌房宿鎖。初十日功遣各鎮從江東入玫長泰。王邦俊率兵援之相遇於溪西俊失利。二十三日俊復來援敗回。　　二月初三日功督令攻城遊兵鎮吳世珍奮勇先登被炮打死城不得下。成功密遣火器鎮何明鑿地道擊之。甫開鑿報總督陳錦提兵至。　　三月初七日功移營江東。初十日錦師札牛蹄山相去僅五里。錦欲進兵提標右營遊繫張玉諫曰「海賊國姓少年英勇詭計甚多。現札江東未可徒進。且跼守於此遣人密通漳鎮另調一旅由長泰小路出從中沖出使彼首尾不顧。」錦喝曰「皆是爾這班怕死的虛糜君祿養成禍胎。這樣蝥賊何足掛齒本部院前在小盈嶺一鼓破之。本該割爾頭以敞慢戰之罪姑念用人暫且記罪。如若再犯決難輕恕」錦實狃於同安之勝不以成功為意陳錦曾同佟鼐、李率泰為三大人督提督趙國祚攻邱縉於小盈嶺復同安縣有功是以擢福建總督。　　十三日錦率諸軍沖營逼戰。功令蘇茂、林勝迎敵杜煇、吳豪旁出合擊。錦軍大亂退劄於同安之鳳尾山。羞態憤怒偶食不如意大鞭撻其奴庫成棟。棟恨夜攜匕首刺錦割其首級潛奔獻成功。功佯喜厚賞之。次日會文武令收棟。棟稱「無罪。」功曰「爾殺主求榮天下之大罪人也。本藩決不用此不義罪人。」令斬首示眾有記錦於七月誤也。長泰守將李清聞錦失利被刺十八夜棄城遁。功入城安民以馮澄世為知縣。擢黃廷為前提督黃山為後提督。　　四月成功督大隊出圍漳州劄南院。凡各縣錢糧徵解軍前。陳錦當被庫成棟刺死將首級盜去次早方覺追之不及。眾軍無主各星散回汛。撫提會題又得漳州緊報隨馳調浙鎮馬逢知原名進寶渾號金衢馬率兵援漳。成功會諸將集議。甘煇曰「逢知至煇願領兵禦之。」功曰「不然。凡行兵之道豈可全恃男力當明彼此之情。今陳錦新喪提調無人撫提以素稱饒勇之逢知著其前來必以一當百。勿戰縱之入城然後圍之。城內多添人馬糧食易竭。外調既遲內勢窘促破之必矣。」諸將拜服。即馳令「自萬鬆關以及龍江一帶悉撤避。援兵至勿阻他。但揚威而已縱之入城。」逢知果恃勇猛率精銳馬騎一千、步卒三千飛馳至灌口、深青地方無人敢敵悉避之。待欲安營忽四面搖旗吶喊似逼戰狀終夜如是兵馬不敢卸甲。後路漫山徧野連營屯劄惟有往漳一路無阻。甘煇前來邀戰逢知因一夜不寧人馬咸倦不敢戀戰且敵且退走入漳城。成功襲其後仍將城圍困。馬逢知退入城養精銳數日領所帶精騎開東門直沖成功營壘。功令陳勝、陳斌、蘇茂、瀟泗四將迎戰自領甘煇、周全斌陳堯策、郝文興等四面雲梯臨城。逢知無心戀戰棄陣回衙。邦俊出兵接應死傷甚多而外援遂絕勢益危蹙。成功百計攻擊晝夜不絕。逢知、邦俊悉力堵禦功不能克。巡撫宜永貴先接塘報屢稱馬逢知所向無敵統兵入漳以為圍解。迨後羽檄踵至知成功用賺兵計賺逢知入城連逢知俱圍在內攻打甚急。永貴遂集船二百餘號傚擊魏救韓法出攻廈門。功令甘煇為帥督水師禦之。相遇於崇武煇大勝報捷。成功急攻城逢知虞內變將所帶之兵雜守陴堵隨壞隨築。功屢犯損傷甚多而計亦拙。　　八月時值秋霖張名振獻計曰「離城三十里有鎮門者兩山夾岸可將木石塞滿激水灌城。」功曰「此計誠妙。」今甘煇、周全斌、陳堯策、陳斌等督諸鎮監攻四門。自領張名振、黃廷、黃山、蕭泗等至鎮門令兵士將大木於象鼻列柵過獅頭漳城有獅、象把水口用壞船裝石沈水堆塞。奈溪流澎研終不能蓄水塞此崩彼徒費眾力百姓遭苦。但城內人民繁眾蓄積無備客主之兵既多倉廩之儲告匱遂奪民食至不敢舉煙。徐而各戶斷粒金珠寶玩賤如瓦礫紙皮樹葉尋取殆盡弱肉強食死亡塞戶。獨有一家見城被圍不能脫出虞有奪食將所剩米舂粉做成塊曬乾疊起外抹以泥。俟更深人靜邏卒巡更過後私敲一塊煮爛如糊食之得保焉。文有公姑餓甚欲殺其媳食。媳知逃歸母家。其父母間以歸之故女述公姑意。父母曰「吾生汝且不得食反與彼食」隨殺其女食之。　　九月固山金礪奉命入閩會新任總督劉清泰統滿漢宮兵馳救漳圍。礪屯同安與諸將議曰「成功行兵有法。若以大隊齊進恐墜術中。當分一旅由小路出長泰將步卒為先鋒從中殺出。吾統騎兵從大路攻擊。彼師已老能略挫其銳氣則勢如破竹矣。此圍可解。」諸將服其論依計而行。成功知金礪領兵至攻愈急。令周全斌為帥督蘇茂、吳豪、黃梧、楊祥等鎮前去禦敵。相遇於龍江之東。吳豪、黃梧首先沖陣砍殺全斌率諸鎮應之。忽左右騎兵出箭如雨下。全斌分兵而禦。正酣戰間流星馬飛報有兵暗渡長泰小路抄出江東矣。斌驚為其所截急鳴金收軍。礪飛捲而追斌退陣亂橋關悉為礪奪。成功知全賦敗即令甘煇、陳堯策、楊祖、瀟酒等守關踞橋。甫至瑞香亭接全斌軍雲關已失煇不敢前急報成功。功傳令撤圍煇殿後屯古縣離漳三十里〔乙本作二十餘里〕皆鄭姓所居。金礪入城見殘黎餓莩令守道周亮工字櫟園江南進士發府縣倉米煮粥賑濟。但餓死者十有其三而就賑者下嚥立斃又十有其七。枕籍街衢橫列闆巷發收骸骨計有七十三萬餘眾瘞三大穴一碑『同歸所』、一碑『萬安所』、一碑『萬公所』。其收不盡、落溝陷穽及自埋者不可勝計。　　金礪休息數日與馬逢知、王邦俊議曰「郡圍雖解而海賊現在古縣尚有覬覦之心。倘再率眾由三叉河截踞江東橋一隊從赤嶺港登岸豈不復加前轍乎當急除之以復海澄。公宿將與士卒同甘苦仍守城池。俟吾統一旅之師破之。」逢知曰「公妙算宜速行莫使餘灰復燃。」　　十月初三日金礪督騎兵作三隊而進。成功令提督黃山領右先鋒鎮廖敬、護衛右鎮洪承寵、禮武鎮陳俸、親丁鎮郭廷等率火攻迎之。是早西北風凡火筒、噴筒、鳥鎗、營炮其煙被風回反陣中軍士一時眼迷。礪乘勢沖殺諸軍皆沒非煇與廷力禦幾無遺類。成功退屯海澄仍以郝文興、王秀奇二將守之。成功出廈門金礪同漳郡報捷。
---
　　順治十年癸已附稱永曆七年三月成功遣張名振率水師船二百餘號北上陳煇等為援。　　四月金礪奉部文取海澄劉清泰調水師出福、興二港合攻。成功令林察、周瑞、周鶴芝、阮駿、黃大振等前往海壇迎敵。察船泊湄州遇颱風飄入興化港被擒。二十八日金礪全師出紮祖山頭。郝文興飛報成功。功率大隊於五月初一日至海澄。令王秀奇、郝文興、陳堯策、萬禮分守鎮遠寨甘煇、黃廷守關帝廟木柵連接相應。就天姬官起將臺親登觀兵督戰。初三日金礪率騎步數萬連營與天姬官相對安火炮數百門日夜攻擊不絕。木柵倒壞土卒損傷。後勁鎮陳魁、後衝鎮葉章請成功令領兵沖營功許之。初五月辰刻魁等乘炮煙沖出。被金礪伏騎齊起葉章奮勇沖擊戰死。陳魁箭傷全軍受困。甘煇、黃廷望見急開柵突圍救回。功令魁出載廈門醫治以楊正暫統其軍。擢周全斌為後勁鎮。初八日金礪督眾攻營壘炮聲振天城垣隨壞隨築。成功坐將臺張蓋指揮。礪望見令炮對臺齊攻。諸將見炮如雨點勸功下臺。功曰「炮避吾吾豈避炮」又勸功去蓋功亦不允。甘煇情急親掖功下。甫離臺數層而座已被炮碎矣。礪欲攻城悉為鎮遠寨所援。議不擊鎮遠其城終難攻。隨往取鎮遠王秀奇等死拒之。短牆皆陷如平地士卒無可容身奇令掘地窩藏之。功乘夜遣火器鎮何明率洪善等將河溝邊盡掘地道埋火藥留藥心於外以待。礪將老弱者率民夫為勢攻擊別選精勇二隊飽食乘五鼓聽營中號炮三聲齊攻填濠緣城扳柵。成功令按兵守禦忽礪營運發三炮郝文興請曰「是欲臨城」功不信。王秀奇曰「果是號約宜防備之」甫傳令而喊聲蟲雷雲集風擁填平溝壕齊倚登城文興、秀奇、堯策、全斌等勒兵執斧木棍火桶火箭交擊凡爭先登者悉死城下柵邊。礪督後者再登時東方將白。功令放地道一聲霹靂燒死無數。礪方退又遇蘇茂、甘煇等截殺。礪弗敢停鞭領師回漳郡。自是海澄功守益固。十五日成功回廈門大賞有功將士以甘煇為第一。　　六月監督池士紳奉成功令以蠟丸賷帛疏由陸路詣廣西行在報『殺陳錦、敗楊名高』捷回同兵部侍郎萬年芳江西人崇禎兵部左侍郎賷永曆詔至晉封成功漳國公。功受封畢仍遣士紳與年芳從海道進謝表並請諸將會議恢復。功令馮澄世督修海澄城炮臺濠溝以便出師。　　七月固山金礪回京。成功率船犯海澄用土人楊廣為鄉導攻烏丁垻。寨主陳鐵虎者善用兵寨又堅固。功督諸將用力填壕為飛彈傷足遂退師。出港口見海水紅光閃爍有大熕二門浮起。功急令撈之名之曰「龍熕」以副將楊廷統五百人翊衛。　　八月功屯揭陽。洪旭遣員報其父芝龍差李德來報封「海澄公」勸其歸降。成功回廈。　　九月潮州總兵郝尚久差心腹將楊清時至廈門請救。成功惡其前至潮州通伊叔南家侯郝永忠欲令其會師接李成棟而尚久不從致矢機會。今一旦無故而殺道府計窮請救意不欲援。周全斌請曰「倡義原當納降。雖尚久有前日之拒今已悔過來歸若不往救恐失大下勤王之心。」功令陳六御為帥統楊祥、江龍、黃梧、蕭泗、吳豪等鎮先入揭陽港自督大隊繼進。但郝尚久自恃殺車任重有功鎮潮而肆行無忌百姓苦之按順治六年潮州總兵車任重殺惠潮道李光垣、知府凌犀渠並海陽縣桂岳等橫虐百姓李成棟遣尚久用計殺之。惠潮道沈時、潮州知府薛信辰見其凌剝妄為每事與抗久心憤甚。迨報劉伯祿代之尚久集諸將議曰「本鎮屢建奇功而守比城。前者國姓來通本鎮若稍易念則全粵去矣。今日太平文官欺悔我們。況本鎮世受國恩永曆現在廣西舉義以應豈不垂名萬世」諸將唯唯毋敢逆者。於三月十五日執沈時、薛信辰剪辮會黃錦、鄒鋈、梁猶龍等奉永曆朔稱新泰伯踞潮屬各縣。惟吳大奇、許龍龍潮之澄海人據南陽橫行無忌後投誠奉旨入京為內大臣各治兵不附之黃錦字綱奄壬辰進士南京禮部尚書。鋈字辛未進士官拜襄陽知府。猶龍字臨海戊辰進士福建參謀。俱潮州府人。奉旨以平南王尚可喜、靖南王耿繼茂、總兵劉伯祿、郭虎。班志等合剿。尚久偵知虞城中有變大興土木之工於北之金山城頂再築一寨高聳堅固。中挖兩井深百丈源通韓溪可飲萬人不竭。又起蓋倉庫堆積糧餉、薪炭、食物諸類以作永遠計。平南王尚可喜、靖南王耿繼茂調高雷、廉、韶以及南雄、肇慶等營暨饒平總兵吳大奇奇宇葛如福建汀州人海陽籍。明末踞大埔、程鄉、饒平等處。亦「五虎亂潮」之一也。後投誠援饒平總兵平潮有功掛印加少傅銜、碣石總兵蘇利、南洋總兵許龍合圍潮州。尚久見圍緊援絕惑信巫術。而巫者每降神語「自當祐庇。」會天雨暴漲尚久處灌城請於巫。巫者降神「當用大鐵鎖數百觔鎖蛟龍則安。」尚久立令製造鐵索。巫曰「神退。」諸巫讓之曰「何事不可言而言此險語汝當自下海勿累他人」鐵索成尚久嗚鑼擊鼓與諸巫送前巫者沈之江。頃而起尚久見令人救之僥倖不死愈深信惑遂疏提防。親信領旗王安邦見尚久昏迷邪術不親軍旅忖其必敗密遣人投降約書悉投南門外關帝君袍柚裡各以瞭哨往來相通。十一日可再督兵放城。夜二更從西南角雲梯上城城中大亂。尚久知城破急抽兵入寨。而大隊突至門弗及閉。情急跳井其子堯亦隨之下潮州平。陳六御舟師甫至南澳聞潮已破不敢進援而還。　　十月原浙江監國魯王逃舟山閣部熊汝霖與建國公鄭彩輔之。迨汝霖死彩解權周瑞等悉歸成功兵微船少而浙江舟師又出張定國糾眾與禦大敗。吏部尚書張肯堂巡按朱天祐死之。魯王不敢守與瀘溪、寧靖王及益王孫等航船至廈遣黃門通知成功成功集馮澄性、潘庚鍾、林俞卿、鄭肇柱、薛聯桂鄧會諸參軍議接魯王禮。庚鍾曰「魯王雖曾監國浙右而藩主現奉正朔均臣也未可以監國言。」成功曰「此是朝綱。且論今日相見之禮。」庚鍾曰「相見不過賓主。」成功曰「不然若以爵位論之魯王尊也況經監國。若用賓主禮是輕之。輕之是綱紀紊亂矣。吾當以宗人府府正之禮見之則含祖訓於禮兩全。」諸參軍拜服其論成功堅宗入府府正旗請魯王相見各安慰敘情。出隨給尾請住月送俸薪。又有鄉紳王忠孝字愧兩泉之惠安人戊辰進士。初除戶部生事。至弘光授紹興知府擢副都御史。隆武陞兵部侍郎總督軍務賜尚方劍便宜行事。後依成功。至丁未歲卒於臺灣、張正聲戊戌進士泉之同安人官兵部職方清吏司、郭貞一庚辰進士泉之同安人官都察院右副都御史、謝元汴字途野癸未進士粵之潮州揭陽縣人。永曆授為兵部給事中尋削髮為僧、辜朝薦字在公粵之潮州揭陽縣人戊辰進士。崇禎朝官兵科給事中。後依成功至甲辰年卒於臺灣、許璟字得璟戊辰進士興化府入官潮廣參議。依成功卒於廈門、唐額悅興化仙遊人壬辰進土官尚書以長女孫妻功長子經。後依成功卒於廈門、張煌言字玄著浙江鄞縣入壬午進士、李茂春字正青漳州龍溪縣人隆武學人後依成功卒於臺灣蔡國光字觀之同安人甲辰進士、林蘭友仙遊人辛未進士官副都御史。許吉璟泉州人癸未進士、萬年英薦漳浦縣生員劉玉龍有才學經濟成功用之其安插供給與諸宗室禮同悉以前輩重之軍國事輙咨間焉。　　成功遣李德回京惟囑復以「不聽吾言致有今日。然既誤之於前本藩豈有明知故蹈再誤於後乎」德不敢復稟遂行。功令甘煇督率諸鎮下粵之揭陽以措兵餉以足兵食。第八卷國軒合謀歸鄭藩　甘煇用火破仙遊
---
　　順治十一年甲午附稱永曆八年正月成功因李德述其父芝龍所屬「如未投誠先獻監國魯王」之故乃令楊致護送魯王從海道詣廣西路路陛見以避之。王躊躇不欲行功強之再四王始揚帆。至海表遇風回居南澳。　　二月芝龍復遣李德同鄭、賢二使齋『海澄公』印敕來閩招撫。總督劉清泰亦致書成功其略云「幸一時曠蕩之恩出自宸聰懷柔之略真千載一時矣。今大勢所在不待智者而決。川、湖之捷屢奏兩粵之叛盡歸。近而舟山遁跡遠而全姜覆車徒有荊棘在。足下以孑然一旅孤懸海外縱使樓櫓是憑亦無分茅割地之實際將謂踞島而守終屬依山傍海之遊魂。今固山開鎮於漳濱江南勁旅、北地滿兵絡繹奔赴。餘波一日不靖全師一日不班。無論揚帆擊楫可以滅跡犁庭即安坐以折窺岸之謀密布以塞通津之徑。想足下此中之生聚教養萬不得以暫持久、以勞待逸、以不足待有餘不幾望洋而成竭澤澆樹而致焚林此非不佞震喝之言而確乎理勢之談也。若肯乘此毅然來歸翻然號泣召族黨部曲而論之各鼓化其心以了立命安身之局。既不辜令親萬里啣書之苦亦以慰尊公數年欲斷之腸。上而朝廷之德意下而不佞之苦心可謂不相負矣。然更有為足下思者將懼投誠而孤注何妨擁衛其子弟以歸倘懷赴闕為畏途何妨請命於桑上而守。以不佞半生忠樸久見諒於聖明皆能一一代足下剖心呼籲者。從此樹奇勳以酬遇拜爵祿而分藩矣。殊為足下望之。」成功至安平款待二使。以未有地方安插兵將為辭復二使並不受敕印。鄭、賈回京。功乘招撫按兵就福、興、泉、漳四府徵追糧餉備辦船料等項。　　三月定西侯張名振、忠靖伯陳煇帥舟師突入長江奪船百餘隻。犯天津焚糧艘次金山寺設祭崇禎而回。　　四月有謗黃大振欲獻海壇投誠者功信之。領甘煇。黃廷、陳堯策、周全斌等鎮聲言巡視假道海壇。大振前接功執之歸。賜鴆飲不死絞殺之。以泉人戴捷為援剿前鎮統其眾。　　五月督餉官黃愷才能滑稽任意科剋。沿海受其凌剝百姓情急相率匍控成功。功撫慰之立收愷殺以示眾。眾乃安。　　六月、大清封鄭芝龍同安侯、鄭鴻逵奉化伯、鄭芝豹左都督。遣內院學士葉成格、理事官阿山同芝龍第西子名渡齎四府安插兵將敕命入閩。　　八月總督劉清泰再修書齎到云「齎到敕印不佞既慶其事之確遵命尊於君之間、父子之際實費大力苦心。但敕印久為虛懸其事勢既已垂成何必稍存芥蒂且敕中「歸順人數具奏安插地方會同督、撫詳細報聞。」何不斟酌次第商及乎今一拜詔不但足下可以特疏不佞亦當補牘。倘必緩成命以俟議、待家書而入告在足下多一番形跡在尊翁多一番疇躇。此不佞半夜代籌至愚至篤之論想英雄豁達之見亦不以為其意之迂且淺也不佞濡筆以俟裁決萬勿游移耳所言取餉事不佞亦效一得焉。今日聯異姓於同丹、化國家於骨肉則地方者各有關繫之地方也、人民者各有聯屬之人民也。留得一人他日多一豢養留一土地他日多中生聚。況足下於桑梓姻友之間更須調護者又無煩不佞之諄懇矣。不佞以侍從之舊人偶蒞封疆去就裕如但得始終此事自不貪以為己功但可告無罪於尊翁握手時則厚幸矣餘何計哉」差官楊茂同李德、周繼武來廈見成功。功詢其父平安畢隨問此來情由。繼武曰「葉、阿齎四府安插部文。太師差武等求藩主早歸順一日則太師早受一日安福。」成功點首而已。即差呂太同周繼武、李德入泉州講葉、阿二大人面議。　　九月初七日渡舍到廈門。功出接見抱痛分離之苦自極誠切。次早遣渡舍先往安平侯二大人。隨調甘煇、王秀奇、陳堯策、萬禮、藍衍、蘇茂、黃梧、周全賦、楊文燦、吳豪、蕭泗、林明、楊祥、黃山、黃廷、蕭拱宸、黃昭、藍登、黃六御、鄭文、蔡祿、郭義等鎮並水師諸將咸往安平。列營數十里旗幟飛揚盔甲鮮明。密佈鍫黎鹿角設伏據隘好似鐵桶。成功同諸參軍然後進發。　　十七日葉成格阿山到安平住報恩寺。其隨從精騎數千、步旅萬餘漫山遍野劄營瞭哨四出各相提防。成功請先開讀詔書酌議方肯薙髮。成格與山欲成功先薙髮然後接詔。互爭數日未定。二十二月功以葉、阿無定見再約二十五日面會確商。二十四日清晨兵馬悉撤二大人不辭成功而回泉。功接報笑曰「忽焉而來忽焉而去舉動乖張。但因一人在北不得不暫作癡呆耳。」即差林侯同渡舍尾後抵泉請二大人示下並送厚禮。成格堅欲先薙髮方許接詔未薙髮非臣也焉肯輕出詔書功又差史讜入泉再請二大人問其「詔書未開未知是何意見且未知詔書中是何說話。薙髮之事髮落豈能易長乎」成格立逐史讜出城令撥什庫看守鄭渡隨即取討夫馬上京。讜回詳陳。成功與諸參軍議曰「觀葉、阿二使便知清朝無真心待我。蓋欲傚前日勒太師故態賺吾接旨乘其不意而擒。後見本藩佈置周密甲兵雄壯無計可施拙然歸去。豈真有敕書哉」　　其奉差黃六表聞葉、阿二大人已回京即辭成功功亦不留。表乞回書功不允。六表跪懇再三曰「太師朝夕南望豈有表等回都竟無隻字可乎」功意稍解信筆報其父曰「兒戊子年差王裕入京問候父親福履以致父親被圍、王裕被擒。從此而後隻字不敢相通恐有貽累也。至壬辰年杪忽周繼武等齎父親之信兒且駭且疑。既而李業師等齎書繼至兒疑信參半乃差李德入京實前傳聞父親不諱試往覘之果在與否修稟聊述素志和議非本心也。不然豈有甘受招撫而詞意如彼豈有欲盡忠而又能盡孝此不待明言而可知矣。不意海澄公之命突至兒不得已按兵以示信繼而四府之命又至兒又不得已接詔以示信。至於請益地方原為安插數十萬兵將固圖善後至計何以曰「詞語多乖徵求無厭」又不意地方無加增而四府竟為畫餅欲傚前賺吾父故智不出兒平日所料。遽然薙髮三軍為之衝冠。陸嗟自古英雄豪傑以德服其心利不得而動之害不得而怵之。清朝之予地方將以利餌乎兒之請地方將以利動乎在清朝羅人才以鞏封疆當不吝土地在兒安兵將、綏民生將必藉土地在清朝總以削髮為是在兒總以不剃髮為是。天下間豈有非其臣而輕從其利者乎天下間豈有彼不以實許而此以實應者乎天下間豈有未相信以心而先信以髮者乎天下間豈有事體未明而可糊塗易貌者乎大丈夫作事磊磊落落毫無曖昧清朝若能信兒言則為清人屈於吾父為孝若不信兒言則為明臣盡於吾君為忠。人生在世不過此忠孝二字而已此八月十九日在、德周繼武等自京回至中左詔使抵省渡弟同李德、周繼武等與葉、阿相讓『欲照前鄭、賈例俟兒差人去請然後下來』。正欲差官往省敦請報詔使已於念四日到泉矣。偵其到泉的確九月初四日辰時。郎差李德同呂太往泉送禮。渡弟初七日來見十一日即回。兒囑其致意集、阿約期相面而葉、阿於十七日隨到安平盛設供帳於報恩寺。乃葉阿不敢信宿哨馬匹出布帳山坡舉動十分疑忌。敕書委之草莽成何事體且奉敕堂堂正正而來。安用生疑彼既生疑兒安能無疑乎兒再差林候送禮回稱『葉寺阿二大人念五日的的相見』。繼而周繼武來報『葉、阿二位決欲先薙髮然後接詔』其詔亦安在安平署中。且薙髮萬分大事非容易苟且須與葉、阿二位面議十分妥當奉旨命下然後可。兒猶恐周繼武傳述失實各書一藁為據再差史讜同渡弟進城再請葉、阿來安平面議。念九日葉、阿逐史讜等回。文接周繼武、李德來稟云「武等念九早見二位大人被他兜留。仍差撥什庫管押渡弟催迫起身不容刻緩。於午刻二大人先出東門立喚德等齊行。德等稱說夫役未便限三十早起身。三十日商時李春、吳文榜等來報『葉、阿二位大人於九月念九午回省去矣』。蓋葉、阿身為大臣奉敕入閩不惟傳宣德意亦將以奠安兆民。今百姓如此困苦、將士如此蕃多在泉月餘目睹脫巾情形未曾與兒商榷徒以『薙髮』二字相逼挾。兒一薙髮即令詰將薙髮乎即令數十萬兵皆薙髮乎即令千百萬百姓俱薙髮乎一旦突然盡落其形能保其不激變乎葉、阿二位不為胎終之圖代國家虛心相商而徒噪氣相加即李德亦兒差也不令之來而挾之去。使臣尚如此行動朝廷可知也能令人無危乎能令人無懼乎況兒名聞四海若使苟且從事不特不見重於清朝亦貽笑於天下後世矣。大抵清朝外以禮貌待吾父內實以奇貨居吾少。此番之敕書與葉、阿之舉動明明欲借父以挾子一挾則無所不挾兒豈可挾之人乎且吾父往見貝勒之時已入彀中。其得全至今者大幸也。萬一父一不幸天也命也兒只有縞素復仇以結忠孝之局耳又據都督府行文各府備辦馬料策應大兵。李德、周繼武來稟『孟兵部領兵已到仙霞』。此即是前日之部院、金固山一攻一和葉、阿此番佈置一剃一挾前後同一撒也。兒此時惟有秣厲以待他何言哉兒本不敢具稟緣黃六表痛哭流涕必欲得兒一字回覆。姑詳悉顛末統惟尊慈垂照」書畢又與其弟渡書白「兄弟隔別數載聚首幾日忽然被挾而去天耶命耶弟之多方規諫繼以痛哭可謂無所不至矣而兄之忠貞自持不特利害不足以動吾心即斧鉞相加亦不能少移吾志也。何則決之己早而籌之已熟矣。今兄之心緒盡在父親稟中、弟閱之可以了然矣。夫鳳凰翱翔千仞之上悠悠於宇宙之間任其縱橫所之者超超然脫乎世俗之外也。兄名聞四海用兵老矣豈有含鳳凰而就虎豹者哉惟吾弟善事父親厥盡孝道從此之後勿以兄為念」書畢交黃六表啟行。功遂添設炮臺大整舟師以備征戰。遣林察督王秀、蘇茂等五鍊配戰艦五十隻護送監督林雲璿齎動王本從海道詣廣西行在竝書會李定國合師。　　十月漳州總兵張世耀當中有樓總劉國軒說其左營遊擊林世用歸海。用許之軒至廈門先見參軍馮澄世。世喜軒材貌雄偉遂留與談時事大有經濟。世甚器黨之。軒感世之知己拜世為義父。世引軒見成功功大悅。令軒秘之速歸看東門浦頭若有連珠火箭起便是兵到郎當應之。軒回報世用復說合魏其志、楊標合謀國軒汀州府長汀縣賴坑人面帶棗色雄偉魁梧。胸藏韜略不得志於世。見知於漳鎮左營遊擊林世用。用委為漳州城北門樓總。樓總者耑司城門也。後軒投誠授為天津衛總兵。　　十一月初一日成功令洪旭、甘煇、林勝、陳堯策、陳斌、戴捷等坐快哨入海澄。連夜至浦頭放號箭國軒應之。世耀倉卒乃降。功得捷報於初四日親到漳州。以劉國軒為護衛後鎮、魏其志為火武鎮、林世用為木武鎮張世耀為監督。禮待知府房星燁、龍溪縣知縣周瓊、縣丞李馥等各原職辦事。時同知、通判缺室後諸縣悉附成功功以南靖知縣李奇為同知漳浦知縣范進為通判。　　成功既得漳州遣甘煇、周全斌、陳堯策、郝文興諸鎮分道統眾旁攻屬邑。諸邑驚惶咸歸附焉。而泉屬諸邑亦望風投降獨泉州城守韓尚亮與施郎結為刎頸交即教其開壕築臺擁兵堅守。成功令人說之不下。郝文興請為先鋒領兵攻擊。成功戒之曰「善戰不如善守彼恃其城堅固。若使四方悉歸諒彼亦在囊中物耳。姑置之毋損士卒。」令甘煇統諸鎮取仙遊。煇至仙遊縣知縣陳有虞與城守率兵民拒之。煇令架雲梯四面交攻城上用炮石火罐打下一時不能克反傷士卒甚多。煇大悒快有神器鎮洪善獻計曰「此城乃葫蘆穴也可用滾地龍破之不可以精壯之兵驅之攻城徒損士卒。」煇大喜即揖問洪善求計。善曰「乘此年杪元旦在即且緩其攻。而懈彼心。可令各鎮挑壕築塹隄防周密作久困計。此城東門外有三官常一座甚大可以堆積餘土。就其內暗開地道作葫蘆口直通城下安放火樂、火桶諸物在內。再用大竹通其節目藏藥線作心而達於外。然後堆上填石以塞其口。將兵馬撤開燒著火心火然藥發城立破矣。」煇大喜曰「此計大妙煩爾監督。」善領命就於三官堂內調度開鑿地道。
---
　　順治十二年乙未附稱永曆九年正月初四日洪善回覆「地道已經完備請元帥發令。」煇遣中協陳謙領兵馬為先鋒看今夜火發城崩其勢稍止乘便而入其餘將士悉撤開埋伏。是夜煇令周圍掌號吶喊城內疑為攻城各飽食登城以備守禦。至二更善燒著火心。少頃霹靂一聲如天崩地裂煙灰蔽天飛石遍野城裂百有餘丈兵民死者不計。少頃稍止陳謙督兵進城。煇亦領各鎮砍四門而入。知縣陳有虞聞城破自縊而死。天明甘煇安民畢。先是甲午年十一月朔日有箇不衫不履丐者左手持雙筷、右手執一碗將筷打碗從東北走過西門又從北門走過南門。如此者三日忽然不見。人咸不解多以為狂。獨有林姓一人忙挈家逃匿山中。及城破之後方憶前日之丐者乃與人也。持筷打碗猶旋東西南北而走者明是指人「快快走」也。但時人愚不知惜哉附記右都督黃廷統十八銀攻粵東潮之饒平縣鳥石樓。其石樓小而且堅內請平和人朱亮為師指畫守禦之策。廷百計放之不下反失銀將江龍。是時洪善亦在其間廷令善開滾地龍。亮觀其攻打少緩舉動可疑訝曰「必用滾地龍法也」樓中人民驚惶。亮曰「毋憂可周圍放缸盛水他若果用滾地龍其水必動。」既而果見東南角缸水不時搖動。亮就動處令人鑿去就地將所填火桶、地雷盡行搬出然後填塞其道。迨及發火寂然無聲。不但不破其樓而且助其許多火藥。廷知內有能入遂撤師而回。故為將者不在兵多實在算勝。觀朱亮之調度料敵可見為將之一斑。惜其不用於世而泯沒也　　甘煇既得仙遊遣人報捷屯劄城中。聞油潭裡活閻羅王志章有先知識齋戒往謁行弟子禮。叩間其平生、功名、壽算如何。志章書一帖示之乃「位至崇明轉至崇明」八箇字。煇拜受而寶藏之煇後果位至中提督永曆封為崇明伯。從成功犯江南由崇明縣而入被梁化鳳所執不屈而死功痛惜之。煇措徵糧餉船料攜尚書唐顯悅全家出廈門。　　二月太監劉玉自安隆所奉永曆詔從粵東龍門航海到廈成功率文武恭迎跪接。宣讀畢遂請帝安並詢「邇來恢復事體如何」玉對曰「定南王孔有德徵粵西分師從衡州、寶慶、永州而進旋為李定國所敗帝於是稍安。但孫可望與李定國二人恃功驕悍不睦終非國家之福。」成功曰「當此之際內無賢相匡其君而運籌帷幄乏其人外有驕將兵無紀律又不積儲糧餉以足兵食謀扼險阻以圖恢復而乃恃功立黨致使英雄失望人心瓦解將何以望中興哉」玉頓首曰「藩主所言可謂明見萬里」功又問「龍門一路行走阻滯若何」玉曰「乘間潰鄉人相引尚可往來。」功時以事繫而無專賣隨設六官董理用潘庚鍾為吏官、鄭擎柱為禮官、洪旭為戶官、陳寶鑰為協理禮官鑰字蓼屏隆武舉人係泉之晉江人以張光啟為兵官、程應璠為刑官璠浙江人武進士官都督甚有機略經濟之才以馮澄世為工官、常壽寧為察言司。又設『儲賢』、『育材』二館。令思朋州知州鄧會勸學取士得黃帶臣、洪初闢等四十人次第轉六官之內辦事或外為監紀或為推官、通判不等。　　四月擢郝文興為左提督、萬禮為後提督。政王秀奇為右提督、林勝為戎旗鎮、黃昌為援剿左鎮、黃梧為前衝鎮。築浯州新城。　　五月南征勤王總督林察、周瑞等舟師次虎頭門。偵知李定國戰敗、梧州失守不敢進兵還師。功責其遲滯失策各戴罪立功。加都事吳慎為戶官。議北上恢復拜定西侯張名振為元帥忠靖伯陳煇副之統二十四鎮入長江。加戶官洪旭為水師右軍、北鎮陳六御為五軍戎政同行相機進兵。又遣中提督甘煇為總督王秀奇副之領二十鎮為北上應援。前提督黃廷為帥後提督萬禮副之領二十鎮南下。甘煇舟師將至舟山遇暴風收入溫、台地方。台州總兵馬信遣心腹將王英馳書幣交好約降未果。煇仍將舟師出令拱旭於舟山由岑江口登岸。守兵無幾不敢交戰棄壘遁報鎮將巴臣功功山西人勇猛機謀遂分兵守禦遣人請援。既而張名振、阮駿、陳六御、周瑞等咸順風畢至分道堵截攻擊不息。六御遣監督李化龍招臣功臣功忖不能守遂降。迨至同師甘煇引見成功。功授臣功為鐵騎鎮。改名「臣興」接定北將車。令陳六御等統師至舟山協守六御都督陳謙之子頗有勇略後卒於戰功。用其弟陳為言為總兵。　　六月孟兵部至福州。總督李卒泰遣官齎書至廈門說成功曰「激切再書無非早定海上之議、早報聖明之念以早結尊公父子忠孝之局耳。何足下舉動依然毫釐千里耶天下事情理與勢耳。尊公位列大臣之上令祖母年迫風燭之期念漳、泉寸土為足下胞胳所瘞即祖宗廬墓所依足下咫尺弄兵荊棘其上在尊公之魂夢一刻未安令祖母之寢食戶刻不樂足下將泰然波湊之間自謂功名富貴之計得乎此情理之絕無者也。更有慮者固山枕戈久矣。今大師駐馬於漳畔、勁旅露刃於泉南有不能頃刻待。蓋不候意主於撫固山力主於攻。在足下誇浮恍惚不佞焉敢執為必撫而止於攻倘一攻而緩撫局之成猶可言也。一攻而遂成撫局之變則尊公前此之綢謬與不佞後此之挽回俱無所用矣。此又勢之了然者也。足下家報所陳皆足以啟群疑之誹而激聖明之怒。繕疏而入幾費躊躇。然一片苦心不得不寫足下所言再為披瀝。所云『不知有父久矣』此言一出不但傷天性之恩且貽後世之刺。尊公身為明季重臣國亡而擇主非背國而事仇也。足下前無顧命、今無共主何得滅不可易之親而從不必然之議也古之求忠臣於孝予者幾無據矣至今猶屢執此『三省相畀』之說胡為乎來哉今天下中外帖然十載。而足下身羈海甸猶欲招徠之。以大一統之勢誰敢取臣服之版圖惟正之貲賦而輕議畀乎且從來無此廟算、無此邊籌也。即如足下所云亦可笑矣無三省則舍我而忠於彼將有三省即棄彼而忠於我。此皆拂情影借之言知非足下之心也。但念朝廷加恩一番、尊公經營一番、不佞來此區畫一番天下事寧可瓦全勿為玉碎足下或謀之族黨、或謀之老成務為開心見誠勿得藏頭掩面勿再以必不可告之言、必不可為之事徒費口舌、徒滋議論而終於坐失機會也不佞言至此力已竭矣。他日見尊公於斑聯之間亦可告無罪矣。至進止之事則有固山並諸大人。成敗之局則關乎足下一門父子兄弟。不佞雖膺其職其肯盡任其咎乎惟足下裁之」功覽畢掀髯而笑曰「彼欲以勁旅挾吾。吾豈懼一固山哉」厚待其使答以曰「葉、阿二大人至京覆命如何然後再作商量。」不報書。前提督黃廷師從揭陽港登岸屯劄桃花山。潮州總兵劉伯祿進兵救援列營於鷹嘴浦。左戎旗林勝密令軍士每人要沙土一袋填塞壕溝砍柵破壘。伯祿果無傭二更倉卒而遁。廷遂合南澳忠勇侯陳霸等眾圍揭陽守城、知縣棄城去。普寧亦繼陷。　　葉、阿二大人至京覆命。部議以成功驕兵無狀反覆不定置其父同安侯芝龍於高牆、戌其胞叔芝豹於寧古塔豹封澄濟伯。因護庇施郎成功怒之。後見成功以馬得功事殺芝莞其令太嚴不私其親於是乘招撫挈龍妻顏氏自安平入泉州投誠移居京都。又令貝勒世子羅托統滿、漢官兵平海至閩。　　成功偵知遂集參軍並諸提鎮講曰「今日招撫不就貝勒統兵已到有何良策」左提督郝文興挺身曰「自古道『水到土壓兵來將當』此不易之理。今貝勒師來焉可坐視興雖不才願為先鋒前去破敵。」陳堯策曰「策自來愧無寸長既左提督肯去策願同行立功以圖報效。」馮澄世曰「二公所言領兵破敵其氣可奪三軍固是為將本分。但彼弓馬嫻熟若欲陸戰人馬馳驅誠恐勝負未卜。況彼糧餉充足四方雲集萬一失其銳氣不特人心搖動而且軍威難振。以世管見不如全師暫退廈門堅守各島養精蓄銳修備戰艦南北巡視以待彼軍。若論彼兵水戰非其所長。況波恬浪靜之時彼猶有頭眩暈吐之苦安望其能禦敵此乃保全軍土以逸待勞之法也。未知諸公以為何如」成功曰「戰者譬如逐鹿未知得於誰手。退者可保無虞澄世之言實乃料己料人之至論深合吾意。」遂飛檄與兄泰先將安平安資盡移週金門安頓毀其居第墜其鎮城芝龍置第安平開通海道直至其內可通洋船。亭榭樓臺工巧雕琢以至石洞花木甲於泉郡。城外市鎮繁華貿易叢集不亞於省城。又令杜輝傳諭泉屬士民「有顯相從者悉渡金、廈兩島居住令黃昭撥船接應。如不願從者速遠避山中恐遭兵馬蹂躪。」高其庫藏墜惠安、同安諸縣城為平地。又馳令與林俞卿、林世用等移家眷於海澄摧漳州府城。成功領兵回廈門仍遣郝文與統其所部守海澄。擢海澄知縣黃維璟為察言司察言可者稽察各文武得失即如通政司也以丙戌舉人林昌為海澄知縣。差張英督造高崎、竹坑一帶沿邊炮臺煙墩修拾熕船戰艦。通行南澳陳霸防備碣石蘇利、南洋許龍二處會師。又令銅山張進整船宮仔前以作南澳救援。令陳六御、阮駿、張名振等把守舟山烏洋。調洪旭、甘煇、林勝諸提鎮回師。旭次台州港總兵馬勝獻城降同旭回見成功功授勝中權鎮、徵鹵將軍印。　　九月左提督祥符伯郝文興病故。功哭察甚哀厚恤其子。令王秀奇代守海澄。　　十月張名振自長江直抵定海關守關將張鴻德降功授德前鋒鎮。　　十二月貝勒提師至泉大獎韓尚亮堅守功尋而擢尚亮海壇總兵。貝勒知成功退守金、廈墜倒諸城笑曰「海賊無伎倆矣。」即令府縣兼工修築城池督造戰船。遣使齎諭到廈招成功。功拒而不納使者回。貝勒復易函致書令再往。功厚待某使以葉、阿前議復之不報書。第九卷獻海澄黃梧歸誠　護國嶺格商被斬
---
　　順治十三年內申附稱永曆十年正月平南王尚可喜撥左翼鎮右營徐有功統步騎合潮鎮劉伯祿恢復揭、普諸邑師札揭陽城西。屢遣騎哨挑戰追之即退。二十二日援剿右鎮黃勝、殿兵鎮林文燦、前衝鎮黃梧適在埔上操演伯祿率騎兵過西門左先鋒鎮蘇茂欲出兵與戰。金武鎮郭遂第曰「列陣過橋勝則猶可倘若少怯其橋又狹難以退其將如之何」黃梧曰「戰則必勝何用退兵」茂以為然發令前進。對敵逾峙忽徐有功從旁沖出合擊。茂陣大亂而潰溺水死者不計其數黃勝、林文燦二鎮咸亡焉。獨郭遂第全鎮近橋急抽回無失。前提督黃延時守東門聞報出兵欲奪伯祿營。祿方抽同兵馬。蘇茂、黃梧才收殘兵。廷即申揭陽失機事狀於成功功遣兵官張光啟按揭察訪戰敗情由。　　二月。又令五軍總制張英再督杜煇、林勝諸鎮往助黃廷。伯祿聞知乃截港為營嚴禁各鄉接濟如違罪同叛逆。廷等兵眾食難。正躊躇間忽成功諭到調蘇茂、黃梧、杜煇回廈門黃廷、林勝下粵東往偵永曆信以便勤王。廷至碣石攻蘇利。　　三月陳六御報定西侯前軍總督張名振病故成功以陳六御統其眾。水師前鎮阮駿偵定海關造船五隻欲攻舟山請援。功遣張鴻逵、馬勝協守。　　四月貝勒得各澳船隻已備令韓尚亮為先鋒會攻成功令林順、陳等、蕭泗、楊祥、林明、陳澤七鎮領大熕船十四隻前往圍頭坐上風以待。又令陳魁、蘇茂、陳煇、陳斌四鎮共配大熕船十二隻出泊遼羅。令兄泰率舟師應援。再令萬禮、黃梧、黃安、蔡文、林遜五鎮帶船十隻、快哨十隻巡哨高崎、潯尾及圭嶼日帶以防海澄諸港。仍檄南澳陳霸、銅山張進為備。又令翁天祐、王秀奇巡視廈門。韓尚亮等師出泉圍頭相遇大戰。援剿左鎮王明同信武鎮陳等沖入擊沉船數隻。林順又合攻尚亮急退泊圍頭。貝勒聞尚亮失利亦率諸船而出寄椗於圍頭。是夜忽狂風大作凡滿、漢配在船者咸受顛播之苦眩暈顛倒支持不住每迫舵工攏船近岸。舵工告以海船不比河船況明日就要打仗所有杉板業都佩起。今如此波浪雖放得杉板亦攏不得上岸。看風若稍止白然無眩吐之苦。既而風愈狂大雨又淋漓濤浪滔天。船不成或斷椗者。或拖椗者聲遍海上各為飄散。船相觸損壞過半。天曙回南方定貝勒乃率韓尚亮等而退。時有船被風飄出金、廈各島被獲見成功功令割其耳鼻、斷其手掌差船渡過沿岸放回。蓋欲壓其『嘉禾斷人種』為『斷人掌』之識也。　　貝勒遭風打回船隻損壞而廈門一時不能急攻。正在煩躁有為其說者曰「金門白沙寨係國姓胞叔鴻逵築隱之處積蓄甚多。可統舟師乘其無備搶奪其寨則金門難守廈門自孤矣。」貝勒大喜令王進功為帥督舟師出攻。進功恐洩其謀傅諸將曰「此去攻打白沙寨將士各宜用力爭先。如得此寨其中子女玉帛咸鍚爾等若不用命者斬」將士得令個個歡悅奮躍上船。揚帆出港。甫到洋中適遇洪旭領船巡峭遂相迎敵。又遣快哨飛報成功功令林順、楊祥、陳斌、黃昌、陳等、藍衍、楊祖八鎮出援。進功甫與供旭酣戰之間忽見賊艘齊至恐被所困隨揮諸船退入泉港。　　五月、黃廷等至碣石衛攻蘇利。利據險堅壁廷因糧匱回師。　　六月成功集文武會議揭陽敗績以蘇茂擅自出兵不聽郭遂第之諫以致黃勝、林文燦諸軍覆沒應以失機論罪當死。蘇茂斬首示眾責杜煇戴罪立功罰黃梧鎧甲五百領。擢周全斌為先鋒鎮郭遂第改名為華棟為後衝鎮。撥黃梧入守海澄代王秀奇出廈門議事。茂因縱施郎成功偵知久蓄於懷欲殺之而無由。今偶有揭陽之失借此斬之。諸將士不知其故。咸有微言曰「論茂揭陽之敗無非天意豈戰之罪雖不從郭遂第之言。其氣可以吞敵何至於死況茂戰功難以枚舉非他人所可比。藩主如此施行豈不令人寒心」成功知眾心不服即令厚殮設靈養其妻孥。自作祭文遣禮官陳瑞龍瑞龍字仁孝、湖廣武進士原銅山參將官至都督依成功卒於廈門致祭。英文曰「維永曆十年四月望越二十有七日遣禮官陳端龍謹以柔毛牲儀致祭於統領左先鋒蘇提督之靈曰王恢非不忠於漢然誤國之計雖武帝不能為之赦馬謖非無功於蜀然違三軍之令雖武侯不能為之改。國有常法余無私恩斷不敢以私恩而虧國法。今發私恩而行國法卷言酬之神其格之。哀哉尚饗」於是三軍始定。　　貝勒雖恢復漳、泉諸邑獨海澄一縣枕山依海炮臺堅牢煙墩密佈帆船可援因是屢攻未得下。多力誘降而王秀奇等終不受招。忽成功以揭陽失利斬蘇茂而黃梧雖受錯甲之罰於心終不安乘其撥守海澄之便於六月十一日遣心腹將賴玉玉平和人投誠官至泉州城守遊擊。甲寅從耿謀王進功被提標五營所殺密通總督李率泰欲獻海澄投誠。率泰轉啟貝勒貝勒大善檄提督馬得功接應。玉回報梧梧因說茂之族弟蘇明曰「君知危乎」明曰「不知也。」梧曰「本藩刻薄寡恩百戰之功毫無厚賞偶爾失利懸首竿頭。爾兄揭陽之敗實乃天意今已被殺。爾能保其無事乎」明曰「如公所言將奈何」梧曰「我已差人納款於總督公若不去禍必旋至。為今之計莫若相從投誠方為上策也。」明曰「公戲我耶抑有實事耶」梧曰「爾不信我免冠示爾。」明見梧鬢髮果剪愕然曰「公毋乃太急乎」梧曰「提督差官昨夜到此我已將印劄繳去並當面剪兩鬢示信。今乘王秀奇往廈之便約今夜四豉馬提督到便獻城。遲則難於下手矣。」明曰「果如是吾當相從。但老母在廈。今若從公投誠本藩豈肯千休必然累及老母受刑明誠千古罪人也」梧曰「智者達權不可守經。公如不決悔無及矣。」明見梧左右椎壯似欲相挾狀無奈許之。同梧回署出其印劄亦剪兩鬢示信。乃詐為巡視城垣勒兵以待。至五更城外果報騎兵雲集。左先鋒鎮後協康忠領眾督禦被黃悟一刀砍落城下遂同蘇明開門迎降提督總領旗劉進忠帶領騎兵首先入城進忠後為潮州鎮。甲寅從耿藩丁巳投誠磔於京師分守四門。天曙梧、明出見提督馬得功功厚禮相待。出令安民而市肆不驚。飛報貝勒並總督李率泰泰與貝勒各齎袍帽樹靴令薙髮以待。貝勒以既得海澄則廈門可圖而收兩島無難事也。率泰亦云「海澄係成功儲蓄糧餉之所為金、夏門戶。今黃梧既棄邪歸正而獻海澄足孤其勢。不日漳、泉會師以合攻兩島易易也。」即將前欲封成功「海澄公」留下之印會題授黃梧。命下准授黃梧為『海澄公』皂旗白鉞。七月設公標五營駐漳州平海。梧薦『施郎水務精熟韜略兼優。若欲平海當用此人』。郎遂改名為『琅』。貝勒與率泰合疏保題施琅為同安副將尋而擢為總兵。安插蘇明於漳平。後以明母在海調明入京授精奇尼哈番內大臣。成功亦以明為梧所脅非明本心不殺其母且月給以養之。　　當其時王秀奇之領兵張協於晚間見黃梧出伏路之兵悉係貼身親隨而且舉動慌張心甚疑之。遂乘潮落差快哨往廈密稟王秀奇說梧情狀患有外變當速為備。秀奇接稟業已三鼓遂袖稟叩轅門請見成功。功即遣甘煇、林勝、陳斌、陳鵬、黃安、楊祥諸鎮駕快哨入海澄又令洪旭、馬信、王秀奇、陳魁、張鴻逵、林世用、劉國軒等焦趕繪船接應。甘煇舟師甫至海門天色微明見沿海人民奔竄頓足曰「事不濟矣海澄必失。」時張協等望圭嶼一帶航船而入急招呼相救。煇令攏船張協下船哭訴請速救援五郡土城。時土城內副將林明與領兵康熊聞海澄有變堅壁守禦。忽見滿、漢齊至進退維谷。忽聞甘煇來援卻開門接應。煇令林勝等分伏要道令陳斌、陳鵬二鎮列陣侯敵令林明、康熊搬運蓄儲糧餉下船。既而洪旭大隊亦至議欲乘彼人心未定進攻奪城。得功見海船如葉又合土城餘黨搖旗吶喊似欲攻城之狀遂分遣精騎暨鎗手據險堵禦。旭與煇曰「土城器械、糧食既已搬盡咫尺孤寨守亦無益。不如乘其潮退督兵出廈門以圖後舉。」煇曰「此論最當。黃梧之謀已久非陡然獻降。徒傷兵卒無益於事。」遂鳴金收軍。下船回廈。得功見海船已去亦分兵據守隘口佈伏防範。　　煇等回廈見成功。功見土城糧餉搬盡擢林明為右戎旗鎮、康熊為左戎旗鎮。又遣兵官張光啟、兵都事黃璋下獄以其扶同黃梧瞞借楊琦衣甲器械應點之罪後又不能善為撫馭反驚挾他以致心惶叛去。　　七月成功令黃元、郭華棟二鎮領本部將士下銅山同張進協守。遂大會諸提鎮參軍商議曰「本藩正欲刻期北上爭衡吳越只因海澄一失遂爾中止。現今貝勒與總督咸提師駐漳其省城必然空虛不如乘南風直抵閩安入取福州。若得福州則漳、泉下游悉為我有。他若救應疲於馳驅是彼勞也。然後假一旅從中截殺必自亂矣。未知諸公以為何如」諸將曰「藩主神算非諸將所能及。」即以中提督甘煇為元帥後提督萬禮副之統杜煇、陳斌、陳魁、林明、巴臣興、林勝、藍衍魏其志、楊富、黃安、劉國軒、楊來嘉、郭義、蔡祿、蔡文等一十五鎮坐配大熕船四十隻、快哨二十隻北上取閩安。煇至湄州戴捷來迎。煇命捷為引導進攻閩安。閩安守將見海航雲集不敢迎戰而好。煇得閩安勒兵報捷。功以前提督黃廷率陳鵬、周全斌等守廈門釋張光啟、黃璋仍掌事洪旭同兄泰守金門陳煇領熕船二十隻泊南山邊圭嶼以防海澄舟師之出。親領王秀奇、林明、張英、蕭泗、林雄、黃昭、蕭拱宸等往閩安。值中權鎮馬信自舟山遁回見成功陳訴「定海關出水師船五百雙合政。信與阮駿、陳六御、張鴻逵等分與戰終日未分勝負。是夜二更南風大發水師用火船縱焚。阮駿同陳六御、張鴻逵咸陣亡焉。」功大痛哭三將勇烈令優恤其子。即將大隊舟師入南臺奪據其橋進圍福州。分講鎮東守烏龍江以禦泉、漳救援之師西據洪塘水口以截延、建上游糧米北守連江北嶺以遏溫、台接應之兵淮南面近水不為備。拆毀東南隅一帶房屋堅柵安置炮臺與烏樓相對。日夜攻打轟聲震天。時貝勒與總督之兵在漳州城果益虛兵民人等一時為之震動。僅有巡撫宜永貴在內接閩安已破之報正欲請醫防範忽而樓船塞港兵臨城下與城守副將田勝河南人善用標槍督兵守禦又分一旅出守烏樓以作犄角但城大兵寡乃會紳矜按家甲揀選民壯日夜輪流守禦。差人飛遞貝勒、總督回師救援。成功一時驟至未知虛實未敢臨城。只調各鎮安營深溝樹柵以為久困計。每率眾倚梯攻城卻被烏樓橫炮擊退。功集諸將議曰「烏樓乃係城中之犄角。不奪烏樓此城離破。明日必須併刀攻奪方許收軍。如退縮者斬」是日炮火不絕合攻烏樓樓悉崩壞兵土生精目三遂為成功所奪。　　城內見烏樓已破人心愈惶。獨有巡撫旗鼓參將張國威請於宜永貴曰「威觀在城諸將只堪守城。至於田副將獨自一人焉能分身破敵。現有原任布政司周亮工與副將王進進即王老虎緣事在獄宜調此二人出來計議必有方略庶某圍可解也。」貴曰「二人乃係欽犯若縱之出倘有他變誰任其咎」國威曰「亮工、王進二人忠心無二威願以全家四十三口保其無變。」宜永貴見國威懇切又當危急之際即允其請立召亮工、王進入轅門許以立功贈罪。二人叩謝而出致謝國威。威曰「今日之事非市私恩。可速登城觀敵用計破之。」亮工與王進忙登商樓。遙望畢即回覆宜永貴曰「賊勢方銳未可與敵。雖烏樓被其所奪料賊一時末敢臨城。俟其稍懈當出奇兵破之。」宜永貴曰「何謂奇兵」亮工曰「遍觀城外營壘相連難以驟破。獨東市近水一角略爾疏防可令王進帶騎兵三百人、步卒一千五百人偷過鼓山後轉出六通橋沖殺南臺焚其船隻。再令田勝領騎兵一百五十人、步兵五百人伏南門李武領騎兵一百五十人、步兵五百人伏西門。遙觀王進出兵二處起伏沖殺。其餘兵民守城者悉令吶喊助威。破之必矣。」遂戒嚴防守。　　八月貝勒知成功犯福州與李率泰相議一面撥梅勒章京阿格商統領驍騎救援福州一面遣提督馬得功帶兵由雲霄八尺門渡江襲取銅山傚擊魏救韓之法。　　十六夜三更宜永貴依亮工之計令兵銜枚、馬摘鈴開水部門而出。王進領兵從鼓山後繞轉天色微明鳴螺喊殺。城上見王進兵出遂發大炮大聲吶喊。西南二處伏兵齊起。成功諸營不知兵從何處來一時不及列陣各慌忙奔竄相爭下船乘潮而去。殺傷溺水死者不計其數旗幟器械棄滿山海。是日圍解。成功出劄閩安度勢踞險藥炮臺圍寨並羅星塔亦築土城令諸鎮輪流守禦。功將大隊舟師移屯螺口江、定海鳳埔。　　九月初六日馬得功領兵至八尺門排渡攻銅山。張進偵知遣黃元、郭華棟統眾來敵。得功屢揮軍欲渡悉被華棟等踞險政擊死傷甚眾。得功見其有備遂抽師周回。郭華棟報捷於成功。　　十月成功修表遣太監劉九章同內司鎮中營副將江王振航海從粵東龍門間道見永曆請會師恢復。擢右提督王秀奇為五軍總督、中權鎮馬信為右提督。禮官陳寶鑰官至山東青登萊道假託修茸船隻密載眷口入泉州港捷誠以黃開泰為禮官泰丙戌舉人。投誠官至道。原兵部侍郎王忠孝薦舉同安殉難陳鼎之子陳永華有經濟之才成功用為參軍。　　十二月成功督諸舟師犯羅源、寧德等縣。諸將飛報貝勒貝勒令阿格商、巴郡、柯如良等率騎兵往援。　　初十日鄭芝龍差家人謝表到閩見貝勒、佟巡撫、李部院欲勸其子成功投誠時總督在漳。佟巡撫修書曰「我皇上定鼎以來不專用兵德威所迄無遠弗屆東至高麗、漼兒哈、魚皮諸國西至插漢、緬甸諸國南至土苗、洞蠻諸國北至河套、海西諸國率皆慕義向化稽顙恐後至於孔、耿、尚、吳諸藩封躬膺茅土任專一面。君臣之情親於父子。邇來惓惓於詐信之間是自疑貳也。天時人事侈口而談驕蹇滿紙殊堪憤恨。不侵略一析之大凡開創之初久而後定。如周武一戎衣猶因小腆未靖作多土、多方八篇以曉告之。楚越弄兵不過地方殺運未終敢煩王師戡定耳。近報執馘獻俘風飄籜捲。至西人入河州目事全無影響。而台臺伏處海隅見聞不遠一二浮食之輩生事造言以相簧鼓此乃山野村落傳說稱奇而不知其無稽也。至如河北水溢、關中地震事實有之。董子謂天之仁愛仁主故時出災異不一以見天之絕愛人君也。自古殷憂啟聖毋論堯、湯之世水旱尤甚漢文帝日中有王字。然貞觀之治千古最稱宣帝時鳳五出、麟一至究仁慈不振卒以短祚。災兵之驗果何如乎從來竊發海上者不乏人矣。其不能離於海者猶魚之不能脫於淵也。廟堂妙算以為與師動眾於煙波浩渺之中勞民而費財不若收其英傑使相統馭居民得以永逸。此不過以海治海之策。今恩綸頻頒詔使疊至而台臺錯認以為窮洋孤島洵足為萬里長城艟艨檣櫓可作邊隅而意益驕、念益侈不亦疏乎聖天子車書一統海宇率賓猶溫詔慰勉推心置腹。台臺倔強於鷺島之中期期不奉詔偃蹇恣肆真夜郎王問漢使者曰「漢比我何大也」若夫豪傑舉動似不如是。不佞以為尚可與言者台臺不反覆於既撫之後而徘徊於未撫之先洵倔強男子哉今若飲兵而退以待天朝之命不佞亦當代劉制臺擔某事補牘上請全天倫之恩、膺帶礪之錫鐵券金章如取如攜爾公爾侯爰及苗裔。不特珥筆文巨不敢望即從龍諸勳策血戰數十年未易致者台臺一旦得之此誠布衣之極致、匹夫之偉業矣若夫擁烏合之眾逞膛臂之勢九重之上赫然一怒六師南至豈有逆施順行者哉抑或懸五等之賞以待海濱之士而肘腋之間豈無懷我好音者乎存亡利害間不容髮願高明熟思而審處之語出由衷並無欺飾。仰祈裁察不勝企翹」差員送謝表至寧德見成功。表曰「太師受禁無非為藩主不肯薙髮耳今天下已定徒勞無益。父子天性焉可棄絕若早投誠一日則太師早得一日之安。」成功喝曰「爾輩但知保身豈知誤國為大天下事安能逆料滇南、川、貴、楚、越、荊、襄之地豪傑輩出皆懷恢復之心。爾輩小人焉敢鼓唇舌而妄談天數若不急退當梟爾首」表悚然不敢復言。功恐借撫為由而總督在漳乘間出攻廈門遂令甘煇殿後自領舟師載謝表同差官回廈門。　　二十一日阿格商接偵卒報成功大隊已去。隨揮軍追趕。至護國嶺遙望後軍隊伍整肅不敢進迫即屯營相對。二十二日格商率輕騎突陣。甘煇與戰終日未分勝負各收軍而回罵信曰「藩主回廈議撫命公殿後非專於戰公何過勞」煇曰「雖然議撫回師但所積貯實關諸將命脈。彼來追迫不得不禦」信曰「素聞公善戰明日觀公退敵。」煇曰「當先催各營搬運糧米在船然後抽兵遇橘。奇兵韓德、前衝劉巧二鎮可帶本部將士埋伏在西北山谷。後衝黃昭汝可帶本轄軍將往橋之東北埋伏。火武鎮魏進功汝可同中協陳謙前去誘敵輪流接戰當徐徐詐敗且戰且怯賺過橋之東北聽連珠炮響齊衝合攻。又令金岸、康熊領本部偷過西南作欲去攻城之狀。其餘咸下船。」諸將悉依令於四更造飯五更各銜枚埋伏等候。格商回營與眾相議。柯如良曰「甘煇伎倆甚是高強未可輕敵。」商曰「赤腳毛賊有何伎倆除之甚易。明日當各用力俟吾擒之。」次日飽餐結束而出。見沿岸群然搬運糧米下船商即揮騎趕殺。將近至橋火武鎮魏進功接戰未及數合而退。陳謙出敵而進功已渡橋矣。既而謙亦退格商迫之。謙分二隊伏於橋之左右復出進禦。格商望見有伏不敢追。謙乘疑亦抽過橋。商見賊盡渡過橋而去遂尾其後而追之。將至東北角忽聞連珠炮響勒騎四望而黃昭突出格商奮勇沖殺昭敗走。未半里韓德、劉巧二伏齊起商又分騎接戰德與巧亦略戰數合而退。商揮諸騎急追柯如良驟馬高叫「賊兵賣陣當速退勿追」商弗聽。甘煇踞高按刀視格商至從高馳下鬬商。煇用「金龜脫殼」之計格商被殺巴都救之無及。煇勒兵轉戰死失甚多棄馬匹、布幔、輜重不計其數。煇收軍信迎曰「今日始信公之真勇略也」　　巴都飛報貝勒貝勒大怒而撫局又擱矣。成功送謝表歸表乞回書功不允表叩頭流血方取筆援書曰「嗟嗟曾不思往見貝勒之時許多好言竟爾不聽自投虎口毋怪乎其有今日也。吾父禍福存亡兒料之熟矣。見其待投誠之人有始無終天下共曉。先以禮貌後遂魚肉總是『挾』之一字。兒豈可挾之人哉固已言之於先而決於早矣。今又以不入耳之談再相勸勉。前言已盡回之何益但謝表日夜跪哭謂無可以回覆為憂不得不因前言而詳明之。蓋自古治天下惟德可以服人。三代無論矣。漢光武恢弘大度推誠竇融唐太宗於尉遲敬德朝為仇敵一見而待以腹心宋太祖時越王俶全家徠朝二月遣還群臣乞留章疏封固賜之。皆有豁達規模故英雄感德樂為之用。若專用詐力縱可服人而人未必心服。況詐力之必不能行乎自入閩以來喪許多人馬、費許多錢糧百姓塗炭赤地千里已驗於往時茲世子傾國來已三載殊無奇謀異能只是補葺破城、建造煙墩而已一弄兵於白沙而船隻覆沒再弄兵於銅山而全軍殲滅揚帆所到而閩安便得羅源殿後而格商授首此清朝之尚詐力果有損耶益耶此不待析而明矣。今欲別順逆而不知順逆在於心不在於形。試觀姜壤、金聲桓、海時行豈非薙擬之人哉大丈夫磊磊落落光明正大。皎如日月肯做詐偽之所為苟就機局取笑藍時試思今日之域中竟是誰家之天下損無數之兵馬、費無稽之錢糧、死億兆之生靈爭區區數根頭髮不特大為珠策且亦量之不廣也誠能略其小而計其大益地足食插我弁將何難罷兵息民彼無詐、我無疑如此則奉清朝為正朔無非為民生計也為吾父屈也文官聽部選錢糧照前約又無非為生民計為吾父屈也。將兵安插得宜則清朝無內顧之憂海外別一地兒效巢、由嚴光優遊山林高尚其志耳。兒志已堅而言尤實毋煩再報乞赦不孝之罪」書畢付謝表同差官回福州而入京。第十卷成功敗積於江南　甘煇死節於崇明
---
　　順治十四年丁西附永曆十一年正月成功督舟師北上住三都。　　二月令總制張英、後提督萬禮統諸鎮攻溫州金鄉衛。守將翟永壽降收其糧食而回。　　三月撥萬禮、韓英、洪善、揚朝棟等輪守閩安羅星塔寨柵。成功舟師至鎮下澳遇雨回廈門定國公鄭鴻逵卒於金門。成功乘喪恐其有變戒嚴防備。　　四月成功因地方頻得頻失終無了局何時得望中興詢諸參軍。吏官潘庚鍾曰「邊地雖得亦不足以號召天下豪傑。昔太祖起義濠州若不得俞通海、廖永忠等水軍安能奪彩石而得金陵以成一統之基以鍾管見漳、泉沿邊數載爭戰民亦苦極。不如將數百號戰艦直從瓜鎮而入遇取江南。南宗一得彼閩、粵、浙、楚以及黔、蜀之豪傑志士悉響應矣。」甘煇曰「江、浙地廣非數十萬之師不可。倘大隊前進而貝勒偵知會合水師出攻兩島金門、廈門豈不危乎不如就退窺其釁隙攻取進可戰、退可守。」庚鍾曰「公所言眼前常見非長久計也。今若不取是自老其師。倘一旦會天下之兵以窺我兩島豈能獨全乎所以未暇全師及此者尚有滇黔、粵西孫可望、李定國等牽制。刻下藩主統貔貅之眾入據長江截其糧道則江南半壁悉為我有。彼自顧不暇奚暇攻找兩島哉」工官馮澄世曰「潘參軍之論正是舍末而就本。若今日坐老其師不取江南清朝之志未必便忘兩島亦理勢使然也。」甘煇堅執以為不可恐邯鄲學步反失其舊。參軍陳永華曰「倘徒在閩爭野爭城而望中興此亦甚難。今日潘、馮二參軍持論師從江南號召天下其見甚高。蓋取江南而兩島自安。若偷安歲月一旦合攻雖使諸葛復生亦難措手矣。」成功曰「吾亦有心久矣。正武俟所言『勢不兩立』清朝其肯每飯忘我耶當先遣人從間道抵粵西請旨令孫可望、李定國集滇、黔、粵、楚之師出洞庭而會江南以分其勢。俾天下英雄跂足相從。」庚鍾曰「藩主所見最明。但恐粵西孫、李不睦稽延而未得進。可差能員請旨並說孫、李忠君愛國之心忘私憤而伸大義分道出師立功者王。纔可搖動庶得萬全。」成功曰「比論最是。但苦無人可為使耳」永華曰「楊廷世極有口才差往決能成事。」功允華請即修表並書遣楊廷世同劉九皐泛海從龍門問道往粵西。　　四月令水師後鎮施舉同李順往浙江招撫松門一帶漁船為鄉導以便進取長江。　　五月察言司常壽寧啟鄭泰私盜洋船銀一萬兩。成功著六官會議查常壽寧失實以其離間左右親信之人罪當死覆。成功念其起義一家四十餘口被殺姑以老耄誤事休致之施舉至定海關遭風收入港口遇水師力戰而死。　　時有臺灣通事何斌者因侵用揆一王銀二十餘萬恐王清算謀之小通事郭平。平曰「不過多開條目而已耳。」斌曰「銀至二十萬亦非多開可以了當。」平曰「不然將奈何」斌曰「語云『三年水朝東三年水流西』所以有桑田變滄海之語。我想鹿耳門一帶沈壞夾板屈曲之處乃係深港其赤嵌郡邊雖沙泥汙淺寧無沖崩灘激流水更變汝可密駕小船作釣魚狀順鹿耳門至赤嵌城邊打探水道。尚如前淺汙或亦有變更移易回來再作商量。」平即尋小船簑衣鬥竺魚餌釣竿順流蕩漾至潮漲又順流而入暗將竹篙打探果於汙泥中沖流一條港路自赤嵌城直入鹿耳門水深有四尺餘。歸來密報何斌。斌大喜曰「果有是事此乃天助我也。爾淇秘之」東旭評曰非關滄海變多是地將靈。若不假諸輩何由入典型　　七月成功以洪旭、陳煇督水師諸鎮防守金、廈。自領大隊舟師北上。初十日至興化黃石令甘煇駐劄涵江、徵催糧米。十三日出屯狼崎坐快哨巡視閩安令黃霆把守。霆曰「閩安道近內地恐一旦有虞援之不及諸軍危矣。」成功曰「爾且暫守當看人代汝。」功回狼崎撥護衛前鎮陳斌、神器鎮盧謙、右提督右鎮余程等守閩安羅星塔代黃霆從徵。　　八月十二日成功至海門登岸逼政黃巖縣。守將王戎率兵與戰戰敗議降。知縣劉登龍遼東人監生勸戎堅守戎執獻成功。功嘉其節令人說之不從。乘守者睡投江而死。功憐之葬其屍於江濱。十八日進圍台州。馬信單騎招降。總兵李泌同知府齊維蕃、臨海知縣黎嶽詹獻域降。　　九月天台、太平諸邑降海門衛堅拒不納。功遣萬禮攻之不得下。功親到察閱地勢見城堅險遂按兵令監督宗繼寧入城勸諭。守將張捷從繼寧出見成功功優待之。乞禁騷擾。前所劉崇聞捷獻城亦遣人投降。　　永春縣林永偽稱起義勤王聚眾數萬餘陷永春縣。總督李率泰徵各標兵將平之乘勝議攻閩安。密遣標下投誠總兵張蘊玉、隨徵副將劉陞耀帶兵三千駕船潛渡長樂港過羅星塔截其歸路方進兵合攻。賊將余程戰死閩安復失蘊玉字雲路湖廣武岡州人。業儒有澄清志。時流寇猖橫率眾衛鄉奮勇截殺寇戒莫犯。後隸安國公劉承胤麾下屢有戰功授總兵官。投誠隨徵福建。性極聰明凡經水程便記憶礁線淺深。後平金門、銅山之功官至粵東澳門副總兵。　　陳斌等死守羅星塔待援總兵施琅遣人招賦。斌率盧謙等薙髮投誠全師至福州。泰令大廳按冊內花名領賞五人一隊從東轅門入由西轅門出即收其器械梟首千有餘人。斬訖方收賦與謙等併殺之。但時呼傳甚急有出玩賭博、患病者倩人代之尚活有數十餘顆。成功接陳斌請援文恐閩安有失兩島雖保遂棄台州南下。至狼崎報斌已投誠隨撥陳堯策守狼崎禦閩安水師。功回廈門。　　楊廷世、劉九皐齎表至粵西。時值起冷孟銋為兵部左侍郎孟銋後為貴州巡撫。永曆十二年四月備禦安隆馬進忠引兵入貴陽馮收禮棄平越大兵雲至孟銋為叛兵所執獻功諭薙髮罵不絕口而死王應龍為司空。永曆忽接成功本稱「欲躬督舟師從瓜州鎮江而入直取金陵。請命李定國、孫可望等領兵由楚泛洞庭會合恢復以迎聖駕。」永曆隨宣楊廷世、劉九皐入見。問成功兵船錢糧。二人對以「舳艫千艘戰將數百員雄兵二十餘萬。糧餉雖就地設取尚有呂宋、日本、暹羅、咬吧、東京、咬趾等國洋船可以充繼。」永曆大喜下廷臣會議。冷孟銋奏曰「成功執大義不肯從父授誠遠隔海濱歲歲貢問不絕。今有大志欲親統舟師入鎮江。直取金陵與陛下恢復中興實有桓文尊周之義。宜加封晉秩以鼓豪傑響應之心。」永曆又問「成功部下所隸何爵」皐奏曰「悉係先朝侯伯。」永曆又問「尚有宗親否」皐曰「有監國魯王、寧靖王、瀘溪王、巴東王、益王世子、周世孫宗戚甚多。」永曆又問「待諸宗親、侯、伯之禮如何」皐曰「凡諸主宗親成功以先帝所封宗人府府王之禮相見月送棒祿。諸難臣逃歸者悉以先輩敬之。或授以參軍預謀軍政。其侯伯來歸者有兵者聽其提調。執法無私。待人不貳不讓唐之汾陽也。」永曆顧冷孟銋曰「所屬部伍尚有侯伯卿當酌議加封何銜」銋曰「太祖祖訓外臣無封王例故徐達以死後追贈王爵。今在擾攘之際理應從權不可徒守以經。如李定國不過以戰勝定南王孔有德之功遂封西寧王爵。成功係先帝賜姓其與祖制無違亦應封王以便統表而收人心。」永曆曰「卿所奏甚合時宜當議王號。」孟銋曰「當以廷平一府封之。俟江南有功日再進封『一字親王』方見次第。」永曆依議著禮部鑄『延平王印』並冊一道。另著楊廷世、劉九皐舉成功部下將官有功者奏聞以使加爵。廷世即舉左提督王秀奇、右提督馬信、中提督甘煇、前提督黃廷、後提督萬禮、五軍都督陳煇、兵官洪旭、戶官鄭泰等永曆遂寺王秀奇為『祥符伯』馬信為『建威伯』、甘煇為『崇明伯』、黃廷為『永安伯』、萬禮為『建安伯』、陳煇為『忠靖伯』、洪旭為『忠振伯』、鄭泰加少傅其餘侯伯印數十顆以錫有功。另以六部郎中各一員隨師紀錄。賜上方劍便宜行事。又自書手詔令其速進師江南伸大義於天下號召英雄勤王迎駕。遣漳平伯周金湯、太監劉國柱齎印冊同楊廷世、劉九皐從廣西間道由粵東龍門航海來廈。　　十月二十八日成功統舟師南下。十一月朔日到南澳。忠勇侯陳霸曰「欲攻惠、潮須防蘇利、許龍。不如先取鷗汀此寨糧足當先取之。」左戎旗林勝願為先鋒功允之。令黃廷為帥又分撥諸鎮入揭陽、潮陽、澄海以分其勢功遂回廈門。時值冬旱壕寨悉乾。廷令造木牌遮身以鐵鍫掘寨腳堆積火藥地雷。火發寨崩十有餘丈。林勝督眾乘勢沖入因恨其屢次率船截劫屠戮殆盡活者僅存百有餘人而已。　　『二月周金湯、劉國柱、楊廷世、劉九皐等到廈門。成功率甘煇等諸文武恭迎海埏拜受延平王冊封。請安畢厚待周金湯、劉國柱詳詢粵東進取情形。金湯曰「恢復在於人心。苟人人如貴藩之心則中興指日可俟。奈諸將各心其心耳」功是之。遂拜謝表並『會師江南疏』差參軍徐孚遠、太監劉之清、劉九皐同周金湯、劉國柱航海龍門覆命。功設長史、審理、典寶、典杖、典儀、典膳等官悉照王府行事。
---
　　順治十五年戊戌附永曆十二年正月成功調南北征各提鎮舟師回廈。　　二月挑選各提督壯勇者為「親軍」廈門港築「演武亭」操演。各以五百觔石力能舉起遍遊教場者五千人畫樣與工官馮澄世監造堅厚鐵盔、鐵鎧及兩臂、裙圍、鐵鞋等項箭穿不入者又製鐵面只露眼耳口鼻粧畫五彩如鬼形手執斬馬大刀。每人以二兵各執器械副之專砍馬腳臨陣有進無退名曰「鐵人」每人月給餉銀三兩。有功者擢為營將。令左虎衛陳魁統之。　　三月遺右虎衛陳鵬統兵船南下攻許龍。龍率舟師出禦失利。鵬掠其邊民而回。　　四月擢楊來嘉為親丁鎮屬前提督永安伯黃廷統轄同忠振伯洪旭共商機務守金、廈。擢思明州知州鄧會為監督糧餉。又以薛聯桂為思明州知州。修表遣楊廷世往粵西報出師日期。獨甘煇心中猶豫以其恰封崇明伯今欲往江南必由崇明縣地方經過則前日活閻羅所示「官至崇明壽至崇明」之句不亦有驗乎因復請於成功曰「煇聞瓜鎮限以鐵鍊此則船之艱於前進兩挺炮臺密佈此則陸之難於登岸。況江阿地方遼闊以煇愚意未可深入。不如俟李定國、孫可望二人會師信到然後進兵庶首尾相應戰守有方可以一鼓見效。」功曰「會師之舉不過欲牽制其勢耳。豈不會師而即不進兵者乎況兵馬雲集日費萬金豈可稽延自老其師哉」遂大整兵船以中提督崇明伯甘煇為前都先鋒統左虎衛陳魁鐵人五千、護衛兵一萬並宣毅前鎮陳津、宣毅後鎮英豪、前衝鎮劉巧、右虎鎮陳鵬、後勁鎮楊正、左衝鎮郭義、後衝鎮劉進忠、水武鎮林世用等兵一萬配坐大熕船二十隻、鳥船二十隻、快哨十隻為首程又遣右提督建威伯馬信統右先鋒鎮楊祖、援剿左鎮林朋、殿後鎮黃昌、親兵鎮黃應、智武鎮藍衍、木武鎮黃昭、正兵鎮楊世德、火武鎮魏標等兵二萬配坐大戰船二十隻、趕繪船二十隻、快哨十隻為二程接應又令後提督建安伯萬禮統援剿右鎮賀世明、右衝鎮蔡祿、宣毅中鎮李化龍、神器鎮楊祥、援剿中鎮蔡文、宣毅左鎮黃安、宣毅右鎮巴臣興、奇兵鎮張魁等領兵二萬配坐大熕船三十隻、崌船二十隻、快哨十隻為第三程接應。成功自領侍衛陳堯策、五軍都督張英、左武衛林勝、右武衛周全賦、吏官潘庚鍾、戶官林俞卿、禮官黃開泰、行營刑官程應璠、兵官張煌言、工官馮澄世、閩安侯周瑞、輔明侯林察、定西侯張名振、平北侯周鶴芝、忠定伯林習山、親兵鎮楊好、中權鎮李泌、祥符伯五軍戎政王秀奇、援剿前鎮戴捷、援剿後鎮劉猷、護衛右鎮楊衍、參軍林奇昌、紀許國、蔡鳴雷、監紀柯平等配坐水師前鎮阮美、一鎮洪善、二鎮蔡福、三鎮林德、四鎮毛玉、五鎮陳瑞等船共一百二十隻、兵四萬為合後。號稱舟師一十萬眾航船北上。　　六月初七日率眾登岸犯平陽守將單任暹降。十三日瑞安縣守將艾誠祥亦獻城降。宣毅右鎮兼管鐵騎巴臣興病故功以黑祥霎統共眾。十六日成功至溫州鎮將堅守。功細度某城險固惟徵木料。糧餉出往舟山。　　七月初二日成功問引港官李順「此去羊山多少水路」順曰「西南風一日便到。其山皆羊故名之。山上有『大王廟』極靈顯。海中有獨眼龍係孫真人醫治屬其養性、勿得勸氣。故凡過往船隻暗獻紙錢暗著更鼓不敢放炮鳴鑼。若驚起發性興波鼓浪。船隻難當。」成功曰「此乃里巷之言。本藩尚欲馳驅天下百神賓服奚畏此一孽龍乎」不聽遂傳令開船。初九日午時到羊山而各提鎮咸至。隨放炮鳴金金鼓響天。不移時風聲徐起浪疊千層暫爾淜泙。忽而波湧翻江之勢攪海欲狂船難收互相觸壞棄椗破桅遭浪遇礁呼救遍海。不可勝計。護衛都督陳德、太監張忠跪請成功拜祝。功笑曰「此不過風時偶然耳豈真有龍之發性耶」不聽。奈風愈狂。電愈爍。忠等再求「跪懇藩主禱求再無不息。」成功方允冠帶禮祝曰「成功統率三軍恢復中原。果天命有在登時將諸船沈滅。如中興有日祈即浪恬風靜。」甫福畢隨即天色晴朗江山如舊。功夫四子睿、七子裕、八子溫暨兵士數千人。其所存之船亦各損壞乃收回舟山修葺。諸提督咸勸功暫回廈門功以業已出師理無再還。　　九月修葺諸船報竣。成功督舟師至象山。初十日知縣徐福率父老出降功安民畢。時各鎮兵士逃其眾悉係北上新附。且訛言『北將盡欲投誠故援剿右鎮賀世明船桅粧以粉色紅色為號。」功亦疑世明船桅之異遂令姚國泰替世明統其眾。又遣張英瑜林世、魏標、李泌、張魁悉解兵權為監督。世用大憤不屆死。擢總理監營翁天祐署左提督事。　　十月初二日後衝鎮劉進忠率其眾入黃巖海門所投誠。功聞報馳令周全斌追之。全斌督快哨二十隻星夜飛趕。至海門將城圍困攻打進忠禦之。忠恐成功大隊齊至於半夜乘斌無備開西門突圍而去。斌亦不追拔其城報成功。功擢廣昭為後衝鎮。　　十一月初七日成功破磐石衛分諸提鎮就汛養兵。　　十二月成功率眾劄沙關取糧。
---
　　順治十六年己亥附永曆十三年二月成功仍回盤石衛調各提鎮至磐石聽令。　　四月成功眾至定海關心二十九日入寧波港焚船。　　五月初一日退出。初四月抵舟山烈港。　　十八日到崇明縣。守崇明總兵梁化鳳係俠西西安府長安縣人斂兵堅守功欲順風入瓜州。馮澄世曰「欲進兵瓜州必當先取崇明庶可流通蓄積以為外援。」功曰「崇明城小而堅取之必遲延日月反使瓜州有備、不如先取瓜州鎮。若得瓜鎮則江南門戶已破先截其種道是腹心有疾然後乘勢取江南則崇明不攻而自破。」外則修書遣監紀劉澄密通江南提督馬進寶。又差羅蘊章同張煌言為長江鄉道使命顧忠前往探烏喇、寧古諸港路顧忠渾名瞎子去八箇月方回。時成功已入長江敗績回廈。忠是以不果行。隨問「誰敢領先鋒印以取瓜州」建威伯右提督馬信向前曰「信蒙潘主眷頤爵居人上並無寸功。今瓜州之地方臉要、兵馬之多寡虛實頗知其詳願為先鋒破敵。」成功壯其勇喜曰「公肯效力此城必破。」即撥黃安、蔡文、黃昭、藍衍四將與統轄。又分四隊周全斌居中甘煇居左翁天祐居右萬禮居後陳瑞龍諸鎮為接應或取木營、或斷攔江壩或取談家州在瓜州鎮之中與瓜州柳堤礮臺相對、或抄瓜州之後而攻其城。　　六月十四日成功至焦山。時有鎮江操江軍門朱衣佐雖然防範不意功突至又恃江中有『滾江龍』之攔故馬信等一時舟師揚帆吶喊旌旗蔽港金鼓震天惟有標下巡江營都司羅明昇督兵五百守談家州瓜鎮之中列炮與瓜州柳堤炮臺相對以待之。信督眾環攻明昇分頭死拒力戰。至炮盡矢絕全軍覆沒明昇山西人。丙戌歲勳建祠於談家洲。今上南幸念其忠勇御書『奮勇致身』四字。令有司春秋祭祀。信撥蔡文守之。乘勝合周全斌師飄颺大進悉為攔江壩所阻不得前。全斌、張亮、陳大勝等令善州泗人者十餘人漾去斬斷遂無阻礙。揚帆直進登岸列隊。朱衣佐聞報海賊至即率遊擊左雲龍出禦。全斌奮勇沖陣連斬十餘人。而馬信從其後攻城韓英、楊祖以藤牌護身首先上梯江防同知徐騰鯨棄城遁。衣佐知城已破無心戀戰同左雲龍欲走揚州。陳澤尾追至大表橋下斬雲龍活擒衣佐。　　十七日陳端龍督諸鎮焚奪木浮營三座。長江與共木浮營者用大杉木結排另用木為柵內架大炮十餘門從上流壓下船遇之一擊立碎。　　十八日成功移屯瓜州紀馬信、周全斌第一功。押朱衣佐見成功功曰「此腐儒也殺之徒汙吾劍釋之足見我們宏度。」去縛與衣服放之歸。周全斌曰「今瓜州已得可乘勢速取鎮江反掌之易。倘若遲緩彼得深溝固守徒費士卒。」成功然之以援剿後鎮劉猷守瓜州柯平督理江防事。　　十九日成功親督諸軍進泊鎮江南岸七里港。二十二夜二更直抵銀山下。寅時傳令列陣分為五隊而進。陳魁統鐵人逼柵守銀山將見之駭然不敢出戰推齊射之箭不能入。鐵人冒死而進柵遂破。全斌呼曰「時不可失乘此破竹之勢攻奪其城必可得也」即轉身首先向前連砍數人眾軍隨之。守鎮江總兵高謙聞賊攻銀山領兵出援。遇全斌趕殺勢雄不敢戰斂兵入城。斌見謙怯乘勢尾追搶門而入高謙與知府戴可進亦即投降。成功入城安民畢加高謙為破虜將軍。以工官馮澄世為常鎮道兵部主事李徵為鎮江知府監紀林若霖為理刑。荊州衛糧船十四隻來降功大悅。擢其首李文正為衛指揮其餘各授以千百戶之職。太平府守將劉世賢遣人獻城功加為鎮南將軍令羅蘊章帶所部去太平協守。揚州文武香遁城空百姓綵旗羊酒前到鎮江請師。功受其款獻厚待父老給示嚴禁與之歸。　　六月二十七日、成功議興師取江南。參軍潘庚鍾曰「今既一鼓而克瓜鎮是則江南門戶已破雖軍聲大振天下搖動未可驟然進兵。當暫住瓜鎮遣將分據淮陽諸郡扼其咽喉收拾人心窺其釁隙然後大隊齊進。況北都滿、漢兵民人等不下百萬。一旦糧道斷絕待哺不足兩月之間其兵必潰、其民必亂。如此可不勞而定此正曹公之所以取勝於官渡也。」馮澄世曰「江南城池廣闊進攻不易。不如且聽庚鍾之謀駐劄瓜鎮據其險要斷其糧道。一面收拾人心一面遣人從間道報捷請旨命李定國等合師乃為上策。」成功曰「不然時有不同耳。昔漢祚政移群雄分據袁、曹爭勝故曹操常以算勝。我明朝歷年三百德澤已久不幸而有甲申之變以致百姓遭殃庸臣剝削、鄉紳欺凌四海鼎沸。彼得假其時排闥入關鼠竊烏合狐假虎威。今大兵一至自然瓦解若不進兵恢復舊業呼召天下豪傑是自老其師。倘徵各省兵馬齊至首尾合擊我勢豈不目孤太祖昔日一得廖永忠、愈通海等水師乘勢奪彩石而併金陵。破竹摧枯正貴神速耳」遂不聽二人之言。周全斌同鎮江降將高謙守鎮江遭人招撫江南、江北。二十九日義師陳文達等統船二百餘號歸成功功授以指揮嚮導使句容、儀真、六合、浦口、寧國、池州、滁州悉遣人納款。　　七月初二月功用太牢祀天地並告太祖、列聖曰「成功痛恨中原陸沉、不敢偷安請命恢復重興故土。伏祈在天之靈默加祐相。」初三日祭江。初四日揚帆直犯江南。初七日至觀音門以黃安為水師總督督洪善等船泊三叉河口禦蕪潮、彩石諸隘。　　十一日功由鳳儀門登岸領甘煇、馬信等數十騎、侍衛親隨數百人繞觀鍾山採踏地勢潘庚鍾曰「如此皿川形勢龍幡虎踞真帝王之邦太祖所以一得而興。今天資藩主瓜鎮神速進兵倘一鼓而下迎駕西來中興指日。」功點首曰「然。我於昔日苟狥諸將臆見日事爭戰於邊海何月得望中興乎爾等諸將各協力齊心千載一時得此居中調度便可號召天下英傑正所謂不入虎穴焉得虎子。」　　十二日成功率諸文武祭太祖哭奠列宗畢令甘煇、余新劄獅子山萬禮、楊祖劄第二大橋山上以翁天祐為救應禦鳳儀門要路馬信、郭義、黃昭、蕭拱宸屯劄漢西門中連林明、林勝、黃昌、魏雄、楊世德諸營壘。又令陳鵬、藍衍、陳魁、蔡祿、楊奸屯劄東南角依水為營劉巧、黃應、楊正、戴捷、劉國軒屯劄西北角傍山為壘連周瑞、林察、張名振等營。又令張英、陳堯策、林習山屯劄嶽廟山連諸宿鎮護衛成功大營。各設鹿角瞭望深溝木柵防禦。江南一時震動。　　總督管效忠初聞瓜州失守繼報鎮江又陷正在調集各處兵馬忽聞海寇臨境。登城觀望見旌旗閃爍金鼓鬧轟未敢出敵閉門避鋒。陡報操江軍門朱衣佐單騎至城下隨開門延入細詢始末。衣佐曰「海賊雖是猖獗其眾不過數萬、其船不過數百。瓜鎮之失皆由一時無備故遭所破。今可速遣人卑辭寬限以驕其志。然後設守禦之策徵援兵破之。」管效忠然其言即遣能言者前往成功營中限期納款。成功督諸鎮據險開壕參軍潘庚鍾曰「細觀城內必然空虛可令四面攻擊齊倚雲梯此城必然可得。」成功深以為然。正發令各提鎮預備雲梯、木牌、布袋以便攻城忽報王秀寄送城內納款人到營請見。功令之入其人叩稟曰「大師到此即當開門延入。奈我朝有例守城者過三十日城失則罪不及妻孥。今各官眷口悉在北京乞藩主寬三十日之限即當開門迎降。」功允其請而厚賞之復諭之曰「本藩攻比孤城不過一腳尖耳。既然來降姑准其寬限者。蓋欲取信於天下也。若至期不降。攻入之時寸草不留」差者叩首而去。潘庚鍾曰「此乃緩兵之計不可憑信。可速攻之」成功曰「自舟山興師至此戰必勝、攻必取彼焉敢緩吾之兵耶彼朝實有定例爾勿多疑。」庚鍾曰「孫子有云『辭卑者詐也無約而講和者謀也』。欲降則降豈戀內顧決是城中空虛。速為進兵攻之乃為上策。」功曰「古者攻城為下政心為上今既來降又准其約若驟然攻之彼心不服。俟其不如前約然後急攻莫請城內人心悅服且使天下皆知我行仁義之師。況太祖皇陵在此亦不宜震動也。」功實以江上兩次之捷遂不聽庚鍾之言。發令諸提鎮嚴防謹守日則瞭望夜則伏路金鼓之聲日夜不息守困以待其降。管效忠得差回報允限之言喜曰「此乃朝廷之福。」隨密檄附近救援。　　十八日有漕標副將梁化鳳率援剿騎兵五百經過探知海寇犯境遂入城請見。憤曰「諒此狐鼠之輩妄自猖橫且彼孤軍深入焉能久住俟其銳氣稍懈一鼓破之」效忠撫其背曰「此賊之破專賴將軍。」化鳳躍然曰「食君之祿當死王事豈敢臨難苟免」忠留其協守鳳陝西西安府長安縣人惟化鳳日夜上城觀望見其營壘步步相關首尾相應無計可施。偶巡到東北角見一營人馬屯劄在白土山下稍疲可破奈不得節至。忽思此處原有城門名曰『神策門』今此門改為得勝門因出入者少故壘塞之。不如將此門乘夜挖開沖出方為勝計。二十一夜三更時分化鳳率兵挖開城門。天色微明率騎兵五百突出。果然此營以非衝要之地無甚關防其伏路、瞭望俱各疏略。忽輕騎直至疑為天降被掛不及遂大潰。化鳳率眾追殺至余新營前。新督兵出戰各營列陣以看。因前在鎮江周全斌奪城各鎮爭功互相攻計功怒有「不得吾令擅自進兵者罪之」之語不敢向前對敵。俄而新敗投蕭拱宸。鳳乘勢沖入蕭拱宸接戰當不得箭如雨下亦敗而遁。時萬妹在橋頭山欲來救援而化鳳已收兵矣。總督管效忠接「梁化鳳乘夜挖開城門通賊」報效忠曰「梁將軍素心忠貞決無是事其中別有隱情。」乃差人偵看。隨即親率將士登城飛報東北角廝殺隨開門接應出劄城外。　　二十二日甘煇、林勝、潘庚鍾等勸成功暫抽兵將出觀音門相機以圖再舉。功曰「小挫銳氣便欲思退明日正欲觀諸君建功耳」令萬禮諸軍勿動調馬信。吳豪、韓英由水路抄其後姚國泰、楊祖、藍衍、楊正抽屯山上甘煇、張英伏在谷內林勝陳魁列於山下陳鵬、蔡祿往觀音門接應救援。　　二十三日仁化鳳率驍騎直逼左先鋒鎮楊祖祖奮勇力戰。諸將見成功張蓋在山觀敵未有號令不敢擅出。俄而祖敗藍衍戰死功方令蔡祿。陳鵬往援。奈山高行遲而化鳳又從山上馳下鵬與祿軍亦大潰。效忠另遺別將繞山之背合化鳳之師。時甘煇、張英伏谷內未得號令遂為所困乃分頭禦敵。英傷箭而死獨甘煇力戰不退手刃數十人左右咸亡亂箭齊集乃大叫曰「我甘國公也勿射可擒去請功」遂被擒。化鳳揮騎乘虛沖殺諸鎮營壘咸皆搖動萬禮力禦被亂箭射死。未及戰者見山上黃蓋尚在不敢救援亦不敢奔走。林勝見蔡祿敗下遙觀黃蓋尚在山上又不發號令急喚中協金岸、領兵康龍曰「敵人雖勝兩陣實無多騎藩主之不發號令而郊擊者謬也爾二人可統出敵我自督後軍接應。」岸與龍二人飛奔出營與化鳳大戰未分勝負。忽東門騎兵突出合政林勝粵之澄海水。最雄偉多武藝轉頭禦之。而魏雄戰死眾潰勝不能止全軍皆沒。成功在山上觀戰見蔡祿等敗囑庚鍾曰「爾立蓋下代吾指麾、不可去蓋。吾下山催本單從後抄殺。」隨帶健將十餘猛下快哨欲催水軍。時值潮退無奈駕至江心遙望諸軍披靡不堪隨飛帆出鎮江矣。化鳳合城內諸軍見山上黃蓋指曰「擒賊當擒王」隨揮軍殺來。奈矢石如雨不得上。陳魁因林勝受敵抽兵繞道而退。見騎兵逼成功營壘即趨援。魁中箭死諸軍悉赴水死。化鳳又含師環攻山中四面受敵潘庚鍾揮劍督護衛死戰亦皆覆沒。　　化鳳收軍奏凱效忠出迎問曰「前夜將軍挖城出兵。何不通知以慰眾懷」化鳳頓首曰「成功積寇一時猖獗瓜鎮已破人心搖動。架點狡獪之徒多有異念。安保城內無有為之偵探者故不敢請命者恐洩其機也。今日之勝正所謂『出其不意而攻其無備也』。其擅出師之罪望乞赦宥」效忠曰「古者大夫出使苟有利於國家社稷者專之可也。況此大捷自當奏聞。但乘摧枯拉朽之勢恢復瓜鎮非公不可公勿卸甲」化鳳卻領兵而行並請順途欲歸崇明以防餘熾效忠然之。郎奏「江南之捷破成功者乃崇明總兵梁化鳳也。」世祖大悅欲召化鳳陸見。因海疆未靖命下令畫工圖形進覽即擢為江南提督。　　二十四日功至鎮江。令全賦駕快哨載敗兵撈救殘卒。再令柯平亦著快哨沿江救載忽報黃安全隊至所有殘敗將士悉賴載歸。繼而馬信、陳堯策、玉秀奇、林習山、張德、周鶴芝、張名振、周瑞、姚國泰、劉巧、林明、黃昭、郭義、蔡祿、楊祖、陳鵬、吳豪、楊正、馮澄世、蕭拱宸、黃應、程應璠、張行、李纘元、蔡鳴雷、蔡政等陸續俱同。死事者甘煇、潘庚鍾、萬禮、張英、林勝、藍衍、陳魁、李泌、楊標、魏其志、林世忠、張廷臣洪復、吳賜等十四大將其餘標下將不可勝計。功大慟謂三軍曰「是我欺敵非爾等之罪也」　　二十六日報「騎兵雲至沙船亦出。」功令劉猷與周全斌殿後。二十八日功先行出泊排沙嶼。諸將棄瓜鎮或居三碧山、或往舟山。　　八月初一日成功師回狼山上沙。初四日泊吳松港。初八日至崇明港議攻崇明城遂架大炮攻擊。城崩數十丈鎮將梁化鳳於隨崩處隨築傭禦並造木馬釘叉排置崩處。十一夜齊倚雲梯離死正兵鎮韓英、監督王起俸等數十人方退。　　十三日議欲再攻崇明。周全斌曰「城小而堅難以驟破。雖得亦無用徒損士卒耳。」適蔡政同馬進寶差劉秉忠回師。成功見謀不遂乃回師。　　十八日至浙江擢楊富為正兵鎮。分派各提鎮就溫、台、舟山各港地方屯劄徵餉。　　九月初三日成功開駕。初七日到廈門以江南出師損兵折將無尺寸功修表遣李明世從龍門問道達行在自貶王爵仍用「招討大將軍印。」　　甘煇力戰見陳謙等盡亡自稱『甘國公』被擒見總督管效忠忠令煇跪煇不屈。效忠責之曰「為將自當戰死不能戰死而被擒即當投順何敢抗禮豈以吾劍不利乎」「煇曰「吾豈不知大丈夫當死沙場但大廈已傾非一木可支。若默默與士卒同偃臥於荒坵是所不願耳吾今聲言而來者正欲知我之死處也。」效忠見其抗壯勇烈欲其降乃令降將余新勸之。煇見新至裂　大罵曰「余新匹夫枉生天地之間。兵敗投降有何面目見我爾今雖降亦不能久活我甘國公頭可斷而志不可易也」伸腳便踢罵不絕口遂見殺。徐而余新亦被害。　　十月報「援剿鎮劉猷在溫州徵餉水退船擱淺被溫州總鎮督騎兵突至力戰全軍覆沒。」功大嘆惜令恤其家。　　十二月報「逮提督馬進寶入京勘間又將軍達素督三省水師會剿兩島。」第十一卷何斌獻策取臺灣　黃梧密疏遷五省
---
　　順治十七年庚子附永曆十四年正月偵者飛報「將軍達素滿騎首程已到福州。」成功集諸提鎮、參軍議曰「彼因江南之敗欲乘我喘息未定前來攻擊。候彼整船調兵必於五月。斯時南風正盛江、浙沙船未必敢出惟慮粵東而已。」周全斌曰「粵東船隻六櫓、八櫓只好守港若出汪洋非彼所長。至於碣石之蘇利、南洋之許龍雖然陽奉亦戀棧之馬耳豈敢離其巢穴若漳、泉之師分頭敵之必可破也。」功曰「爾料誠當。」隨馳檄南澳忠勇侯陳霸準備船隻防敵蘇利、許龍。又另檄銅山忠匡伯張進出熕船於官有前遊颺以作南澳援師謹守八尺門炮臺以備陸路渡江。　　二月成功令工官馮澄世兼工修整諸戰艦備敵又調南北汛各提鎮到廈門聽令。　　三月將軍達素到泉州會總督李率泰、提督馬得功、海澄公黃梧就泉、漳各港之石碼、海澄造鳥船、熕船搗剿兩島。又知會兩廣總督李棲鳳、碣石總兵蘇利、南洋總兵許龍、饒平總兵吳六奇。又調寧波、溫、台各港船齊下。　　時有總督旗牌張應熊密領率泰孔雀膽一枚往廈門與其小功弟張德。因德在成功處為廚子謀欲乘其會諸將議事要用點心時一齊毒死。德雖喜富貴之徒然奈心中終壞疑畏遂將其事轉託徒弟王四。四大喜許之。德隨告病在家等候。王四於成功會議取點心時每欲下藥則渾身寒戰。候捧者環立迫催下之弗及迨其取去則心安。如此者屢四甚恐怖乃歸告其父耀。耀大驚曰「事主而害之不忠也受託而背之不信也。寧為負信不可不忠。覆宗滅嗣豈可為之宜速首無罪」即同四持孔雀膽告成功。功曰「吾乃天生豈人能害」重賞耀與四即差護衛擒德全家。德到低首無言惟叩首稱「該死」欲擒其兄應熊供稱「已去三日矣。」功令發出教場令武士萬箭射死。後應熊偵知報率泰。泰嘆曰「謀事在人成事在天一。果不虛也。」厚賞應熊。火催各港速整船隻以候會剿。　　四月成功政建威伯右提督馬信為提督驍騎親軍同忠定伯林習山守烈嶼。以輔明侯林祭為水師總督督中衝鎮蕭拱宸等往崇武禦泉港水師。二十六日報「泉港水師船二百餘號出到祥芝澳陸兵登岸。其船傍山邊而行來泊圍頭兵仍劄營。」功隨差快哨馳令與林察將所帶戰船回泊劉五店禦止團頭水師勿使入同安港。戎政王秀奇、楊朝棟總督高崎等處宣毅左鎮黃安協同兄泰守金門城仔角右虎衛陳鵬、遊兵鎮胡靖、殿兵鎮陳璋守五通、高崎陸路援剿後鎮張志為水師應援宣毅前鎮陳澤、宣毅後鎮吳豪守倒流寨中衝鎮劉俊守蟹仔寨智武鎮顏望忠守赤山坪右衝鎮蔡祿守東渡寨仁武鎮康邦彥守神前後衛鎮黃安、左衝鎮郭義、前衝鎮劉巧、援剿前鎮林明往同安港游颺邀敵閩安侯周瑞、忠靖伯陳煇、援剿右協楊元、援剿右鎮林順、正兵鎮楊富、護衛右鎮鄭仁泊南山邊以防海澄出來之師前提督黃廷、右武衛周全斌、援剿左鎮黃昌率趕繪船十隻內裝硝、磺、棕、麻、火器之類寄泊狗子嶼、劉石以備燒船。著英兵鎮陳瑞保護家眷暨諸提督文武眷口。又曉諭廈門兵民婦女撥水師洪善等船盡載過烈嶼、金門而空廈嶼。功率陳堯策、劉國軒、洪天祐、戴捷、薛進思等在鼓浪嶼尾觀敵發令撥洪旭在鎮海旗尾接應。　　時總督李率泰正知會將軍達素、提督馬得功、海澄公演梧、同安總兵施琅各港齊出師合政兩島。忽有偽鎮右虎衛陳鵬差人密款奉令守高崎地方欲放空炮接五通師渡過廈門廈門得則成功遊魂易於撲滅。率泰納其降即飛催粵師合擊。　　五月初八日滿漢官兵悉配在船俱約初十日齊出。是日黃梧督諸船乘潮落出海門。功力遣陳堯策持令箭坐快哨遍傳各鎮諸船不許擅自起定當看藩主帥船號炮連發方許起椗迎敵。如違者斬正傳到周瑞熕船而海門師大至。堯策不及馳去與瑞督眾戰。戰逾時被火藥所焚全船沉沒。繼至陳煇煇揮眾死拚損傷過半。煇見勢危情急下艙發火。跳過船者適逢艙中火藥沖起燒死甚眾。餘卒疑為計也咸不敢過煇乘遲疑砍斷椗索逸出。成功見周瑞船已焚沉陳煇傷損棄椗而黃梧率舟師雲至。功執旗劍顧問左右曰「流平否」左右答曰「流已平矣。」成功曰「流平則潮轉潮轉則風隨之速發火炮俾諸船起椗迎敵三遂連發三炮。諸船得令盡起各發斗頭熕。功囑何義守坐駕自下八槳快哨來往催戰。時近午潮湧風發四處齊進。而鄭泰又命水師鎮蔡協吉率趕繪船二十隻從浯嶼繼進合馬信、洪旭、黃廷、林順、周全斌等諸大船於鼓浪嶼後象鼻前橫攻焚殺。梧船風不利潮又逆互相觸壞眩吐昏迷強立不定遂潰僵屍滿海。有船三隻見圭嶼欲攏岸舵公不允眾疑有異心殺之。登岸遙望乃海中孤嶼是絕地也。欲再下船成功船已蟻至。無奈抽矢出刀據岸拒之功見有四百餘眾遣馬信折節為誓招之諸人計窮乃投刀矢降。後亦被成功溺於海。　　其出同安港將軍達素、總兵施琅駕船趨高崎以應陳鵬約但鵬謀投誠全鎮部將悉愈名號獨不通知其左營陳搽以蟒樸實故也。我師恃有約船未到岸各爭先上。值蟒一隊站近水見滿漢兵皆已棄船登岸勢急不俟號令即率其所部向前。我師意為來迎不防。蟒發炮死者過半。殿兵鎮陳璋聞炮響以為陳鵬發令亦喊聲合擊。水師吳豪率船抄其後圍攻。所有先鋒船隻悉沈水陷於掉十僅一、二歸而已。鵬愕然計左亦揮領兵林雄、領旗協劉雄、前衝營劉俊亦從東擊下。遂大勝報捷。成功知陳鵬有謀未敢聲破恐其急變。反密遣洪旭前去稱賀以安其心。旭得令挑選健將二十猛坐小快哨一隻由竹坑抵高崎離有裡許上岸。鵬左右報旭至出接見旭從者二人。旭又深揖恭賀以得非常勳勞。贊其用賺兵半渡而擊之計雖古名將不過是也稱羨不絕口。鵬以為機關未洩談笑自若設筵款待。酒畢旭告辭出而不即行。停步營前指其所擊之處搖頭咋舌稱其功真大焉。又說藩令　不許起椗可致閩安侯五軍之死。行三五步止又大贊藩主料風起必從潮主問潮平發炮一戰遂勝真神算也又行三五步停止回顧鵬左右數十好漢佩大刀隨之。旭冷笑曰「吾與爾鎮主交最厚今日到營拜賀大功不過爾鎮主見我遠來步送江邊未盡之談再為繾綣。何用佩刀跟隨」鵬聞說亦笑退其左右只存管家一人而已。旭又行又停步又高談如瀉瓶中之水滔滔不竭。直賺至江邊作揖相辭。而舟中二十猛士飛奔擒鵬下船駕駛而去。迨營中望見欲趕來救業到半江軍士鼎沸。殿後鎮陳璋同刑官程應璠至營出成功諭僅數鵬通謀罪狀與眾無乾軍乃安。旭解鵬至成功問以縱敵渡江若非勝與璋則今日之地已屬他人矣。鵬啞口。成功遂出鵬於教場令寸磔以示眾。擢陳蟒為右虎衙統其軍何義為左虎衛陳璋為宣毅左鎮。　　六月發諸鎮眷口並百姓婦女回廈門。偵報「粵師吳六奇遣其左營馬嵩帶兵至潮洲劄於韓祠之主為刺客所殺。蘇利、許龍船雖出港見南澳有備未敢進前惟遊颺觀望。迨報閩師失利亦各斂軍還。」成功雖莒大勝終苦彈丸兩島難以抗天下兵。集洪旭、馬信、黃廷、王秀奇、陳煇、楊朝棟、林習山、吳豪、馮澄世、蔡鳴雷、薛聯桂、陳永華等商議若得有一處方可以進戰退守。諸人無以應但持南北固守為對。功曰「吾聞臺灣離此不遠意欲整師奪踞何如」吳豪曰「臺灣前乃曠野故太師曾寄跡其間今為紅毛所踞。現築城二座一在赤嵌、一在鯤身。臨水設炮臺又打沈夾板數隻紆迴曲折於內港。凡船欲入者必由炮臺前經過若越此則船必觸犯沈夾板而破。堅固周密將二十餘載。取之徒費其力。」成功聞言亦中止。　　七月成功遣兵官張光啟往日本借兵。　　十月將軍達素回京。成功欲整師下粵報原浙江監國魯王姐於金門令兵部侍郎王忠孝禮葬於後浦。　　十一月出使日本張光啟同稱「上將軍以其前出兵損失堅意不允僅助銅熕、鹿銃、盔甲、倭刀而已。」
---
　　順治十八年辛丑附永曆十五年正月徐孚遠從滇歸而粵東路阻趨龍門之安南安南國王欲孚遠以臣禮見。孚遠說係天朝使者守節不屈。國王亦懷成功威不敢加害禮重之置船送孚遠回。見成功陳說劉九皐、劉之清途中陣亡惟周金湯與孚遠至永安見帝。帝命李定國出師戰敗孫可望投誠。帝被吳三桂所逼議欲走緬甸。成功聞之欷歔嘆息而心愈煩適臺灣通事何斌侵用揆一王庫銀至數十萬懼王清算業令人將港路密探。於元夕大張花燈、煙火、竹馬戲、綵笙歌妓窮極奇巧請王與酋長卜夜歡飲。斌密安雙帆並艍船一隻泊於附近。俟夜半潮將落斌假不勝酒又作腹絞狀出如廁由後門下船。飛到廈門叩見成功。功間其來意斌曰「臺灣沃野千里實霸王之區。若得此地可以雄其國使人耕種可以足其食。上至雞籠、淡水硝磺有焉。且橫絕大海肆通外國置船興販桅舵、鋼鐵不憂乏用。移諸鎮兵士眷口其間十年生聚、十年教養、而國可富、兵可強進取退守真足與中國抗衡也。」遂出袖中地圖以獻歷歷如指諸掌並陳土番受紅毛之苦水路變易情形。若天威一指唾手可得。成功聞其言、觀其圖對如六月中暑得服涼劑沁人心脾滿心豁然。起撫何斌背曰「此殆天之使公授予也自當重報。汝勿揚聲吾自有成算。」留斌於內人莫知焉評曰誰料位將盡翻然一著奇。深藏出意外晝夜使人疑。　　成功既納何斌之言又詳閱其晝圖知水路不從炮臺前經過胸中已有成算。次日大會諸侯伯、提鎮、參軍等文武議事。功曰「自攻江南一敗清朝欺我孤軍勢窮」遂會南北舟師合攻。幸賴諸君之力雖然已敗但恐終不相忘。故每夜徘徊籌畫知附近無可措足惟臺灣一地離此不遠暫取之並可以連金、廈而撫諸島。然後廣通外國訓練士卒進則可戰而恢復中興退則可守而無內顧之憂。諸君以為何如」宣毅後鎮吳豪起身對曰「前日藩主曾以臺灣下問豪已經細稟非豪之不用命怎奈炮臺利害、水路險惡縱有奇謀而無所用雖欲奮劈而不能施是徒費其力也。」功曰「此常俗之見不足用於今日而佐吾之一臂也」黃廷曰「臺灣地方聞甚廣潤實未曾到不知情形。如吳豪所陳紅毛炮火果有其名。況船隻又無別路可達若必由炮臺前而進此所謂以兵與敵也。」功曰「此亦常見耳。」建威伯馬信曰「藩主所慮者諸島難以久拒清朝欲先固其恨未而後壯其枝葉此乃終始萬全至計信北人也委實不知。但以人事而論蜀有高山峻嶺尚可攀藤而業、捲氈而下吳有鐵纜橫江尚可用火僥斷。紅毛雖桀黠佈置周密豈無別計可破今乘將士閒暇不如統一旅前往探望倘可進取則併力而攻如果利害再作相商亦未為晚。此信之管見也。」功曰「此乃因時制宜見機而動之論。」豪復執曰「臺灣實豪屢經之地豈不知其詳既知其詳而不阻諫徒附會其說以誤瀋主大事蒙負罪多矣。」諸將議論不一。陳永華曰「凡事必先盡之人而後聽之天。宣毅後鎮所言是身經其地細陳利害乃守經之見亦愛主也未可為不是。如建威伯之論大興舟師前去、審勢度時乘虛覷便此乃行權將略也。試行之以盡人力悉在藩主裁之。」楊朝棟亦倡言可行。功大喜曰「朝棟之言可破千古疑惑。著禮官擇日命世子經監守各島。臺灣非吾親征不可。」議遂定。　　是夜二更成功禱天效俗出聽背後言以決徵臺吉凶。忽聞一婦人唧譨曰「國姓好死不死留這一箇長尾星在此害人。」長尾星是吉兆就於門上留一記號。次日差衛兵到號處帶其婦人來見。婦人驚怖魂不附體。功詢之方知是出征兵眷。慰之曰「莫怨藩主此乃天也。」賞銀四兩、白麻五觔令之去。即行檄南澳陳霸防備蘇、許二處。又撥郭義、蔡祿二鎮帶本部兵土前往銅山與張進協守策應南來之師。又以參軍蔡協吉佐兄泰守金門。命洪天祐、楊富、楊來嘉、何義、陳煇督船守南曰、圍頭、湄州一帶接連金門以防北來之師洪旭、黃廷、王秀奇、林習山、杜煇、林讀、蕭泗、鄭擎桂、鄧會、薛聯桂、陳永華、葉亨、柯平等又擢洪旭子軍磊、馮澄世之子錫范、陳永華之姪繩武三人共輔世子經守廈門調度各島時經年二十一。功自領馬信、周全斌、蕭拱宸、陳蟒、黃昭、林明、張志、朱堯、羅蘊章、陳澤、楊祥薛進思、陳瑞、戴捷、黃白、劉國軒、洪暄、陳廣、林福、張在、何祐祐渾號鑽子漳州平和人。後投誠徵烏喇有功官襄陽、梧州二處副總兵、吳豪、蔡鳴雷、楊英、謝賢、李胤並其四弟襲於二月初一日祭江興師兵部尚書唐顯悅、兵部侍郎王忠孝、浙江軍門盧若騰、吏部給事中辜朝薦、右副都御史沈佺期、御史徐孚遠、光祿寺卿諸葛倬監紀許國、進士郭貞一、林蘭友、蔡國光等並寧靖王、魯王世子、濾溪王、巴東王暨留守各提填、參軍、文武郊餞東征。　　初三日午刻成功舟師齊出遼羅。是夜放洋。初四早令人上桅看山。報曰「澎湖山望見。」至未刻抵澎湖即收入娘媽宮諸船悉到無一失者。　　初六日功祭禱海岳並巡視附近諸嶼。與眾將言曰「臺灣若得則此為門戶保障。」隨撥陳廣、楊祖、林福張在等帶兵三千留船十二隻守澎湖。　　初七日功下令曰「本藩矢志恢復念切中興。前者出師北討恨尺土之未得既而舳艫南還恐孤島之難居。故冒波濤欲闢不服之區暫寄軍旅養晦待時非為貪戀海外苟延安樂。自當竭誠禱告皇天並達列祖假我潮水行我舟師。爾從徵諸提鎮營將勿以紅毛火炮為疑畏當遙觀本藩鷁首所向銜尾而進』。　　初八早成功坐駕豎起帥旗旁列五方中懸龍蘇。發炮三聲金鼓震天。令洪暄引港船先面東而去諸提鎮照序魚貫。至未刻遙見鹿耳門。成功命設香案冠帶叩祝曰「成功受先帝眷顧重恩委以征伐。奈寸土未得孤島危居今而移師東征假此塊地暫借安身俾得重整甲兵恢復中興。若果天命有在而成功妄想即時發起狂風怒濤全軍覆沒。苟將來尚有一線之脈望皇天垂憐、列祖默祐助我潮水俾鷁首所向可直入無礙庶三軍從容登岸。」祝畢令人於斗頭將竹篙探水深淺。徐回報曰「是藩主弘福水比往日加漲。」成功復問曰「加漲有多少」曰「加漲有丈餘。」評曰舟速因風便好如箭脫弦於今又有水凡事在皇天成功大喜放炮、擂金鼓打招旗與後面船隻好看跟蹤。又密令何斌坐斗頭按圖紆迴教探水者點篙徐徐照應。轉舵揚帆吶喊從赤嵌城而進評曰從來在將德恃險終然寬曲折百般計今朝始見難。成功部整隊登岸。斌請曰「急圍奪倉　然後列陣進兵恐其焚毀。」其守赤嵌酋長貓難實可見成功大隊登岸軍威赫耀一面遣郎何璣從鯤身請援一面發炮。　　初十日成功令兵士每名草一束圍屯赤嵌城。遣通事吳萬、李仲說實叮「如不降周圍放火焚之」實叮懼出降。功厚待之令過安平說揆一王。成功克赤嵌城加額曰「此天哀吾特賜此土以為安命。」命各鎮羅列安營評曰方除假面儺仍劇未了殘棋局又新。　　揆一王當於元夕赴何斌之請燈酒笙歌酣樂達且。斌雖乘月逸出王以斌為困酒。迨次早覓斌無蹤方知其遁亦只疑其侵用豈料引師奪國。十八日申刻忽風雨驟至潮水沖岸聲振雲霄聞者憚慄直交子時方息。天明王率諸酋長登城望海。影見一人　頭紅衣騎長鯨從鹿耳門游漾紆迴繞過赤嵌城而沒。王與酋長面面相覷稱異曰「豈夢耶」迨至三月初十日午後遙聞鹿耳門外炮聲轟天急集諸酋長登臺持千里鏡照見許多船隻旌旗飛躍。王笑曰「唐人不知死活敢犯吾境。著炮臺上火炮齊備侯船到時接連而發則無遺類矣。」歡笑自若。少頃見首船轉頭向北而上忽而回東忽而轉北從者悉依賞船行盡不從炮臺邊過。王顧左右荷蘭曰「此港路從來泥沙淺汙今日唐船何得無礙豈不異哉」一面令主炮者發炮炮遠弗能及一面令酋長黎英三帶兵落夾板出去截擊。迨至人齊將申酉起風之時正值潮起風發臺地每於申酉時風甚大今亦然。俄而見大隊舟師已達赤嵌兵士登岸列陣軍威盛壯。王虞其逼城將撥格夾板者吊起即令黎英三從鯤身過援赤嵌。甫到三鯤身遇郎何磯曰「兵少難援且回見王。此兵實天降非傾國往救安能禦敵」王曰「此從何來」遂挑選排鎗手來日過赤嵌決戰。　　成功早起聞安平荷蘭擊鼓吹笛郎掌號。功知欲出兵傅諸將諭曰「荷蘭無別伎。惟恃火炮而已。黃昭爾可帶銃手五百名、連環熕二百門分作三隊前往鯤身尾。列陣以待侯他對攻。楊祥爾可帶藤牌手五百名從鬼仔埔後繞過鯤身之左橫沖截殺。蕭拱宸爾整艍仔船二十隻看彼隊伍將過七鯤身欲與我們交鋒隨朗搖旗吶喊駕駛作過去攻城狀。彼兵見之自然慌亂不敢戀戰破之必矣。」調撥已定又令諸鎮列陣靜伏守候。荷蘭果行至七鯤身尾方欲對壘忽見赤嵌快哨搖動欲過安平攻城心遂虛。而楊祥領藤牌又到跳舞橫沖。荷蘭愈慌立陣不住敗下死者過半退守其城。成功揮軍進圍王死拒之。大炮時打功亦不敢逼。雖督兵圍困只鯤身硬路其餘悉環水而荷蘭又不時將百餘猛突出打銃諸軍多被損傷。功令兵士斬竹作　除堆土環柵七鯤身設立門戶置炮臺以防之於是軍稍安。　　五月黃安、劉俊、陳瑞、胡靖、顏望忠、陳璋等六鎮統船二十隻至臺。功擢黃安為右虎衛。改赤嵌為承天府楊朝棟為府尹。又設二縣隸之一天興縣以祝敬任之一萬年縣以莊文烈任之。　　適世子經差兵部主事楊榮押送糧餉、軍器暨諸食物到臺成功聞金廈各馬咸寧惟有謠傳東山蔡祿、郭義暗通黃梧欲投誠。功隨發密諭交楊榮回廈門與洪旭令行單調二鎮帶全師過臺。「若遵令則無他意加遲延觀望急除之。」旭接諭差人往銅山傳藩令「著二鎮帶本部兵配所坐船隻即往臺灣。」郭義遂整船欲東。蔡祿與其部將陳華、羅棟華潭之漳浦人後投誠官京口總兵棟平和人後投誠官重慶謀曰「不意藩令來如此之急。」華曰「事已八九豈可半途而廢」棟曰「恐二爺不允」祿曰「二爺是吾事。爾可速差人往海澄公處為要」華曰「今夜即去。」祿遂藏羅、陳二將於內差人講義。義到祿曰「國姓信讒以大兄之故大兄指萬禮。前禮等同盟以萬人合心以萬為姓。萬禮部張禮死南京。成功回廈建忠臣廟享諸死者以甘煇為首次張萬禮。後有人怨禮言其非戰死是逃履水忙不及去甲溺死豈可與陣亡將士齒成功信之遂撤去懷疑我兄弟二人。我業已遣人投誠。我去汝能保其無恙乎不如俱去何如」義曰「大兄雖不死於戰而溺於水實亦沒於王事非同謀叛者等。與汝我何干而相疑至此」祿一時無以答。其兄萬五禮小功弟即長林寺僧道宗也擊榻曰「君臣不可相疑疑則必離。今者藩令來召是疑之漸也。況臺灣新闢荒涼之地去者多不服水土此決不可去。若召而不往非臣子之禮勢雛兩立。七弟所見甚高宜從之。」義意尚躊躇。道宗復迫之曰「自古英雄棄暗投明若當斷不斷乃婦人之仁也。」義方決祿即出陳華、羅棟二將插刀立誓。部將船收回聲言槓俱椇不堅難以沖過橫洋停泊修整燀洗。義、祿又將軍器密帶入城欲謀併銅山慮忠匡伯張進重兵難於下手。　　六月初一清晨祿往關帝廟求籤得第十七首詩曰「田園價貴奸商量事到公庭彼此傷。縱使機關圖得勝定為後世子孫殃。」即喚廟祝張初向前諭曰「本鎮欲奪一寨不知此籤詩意勝負如何爾可解一解。」初接籤讀完復曰「依此籤意隨去即得。稍遲則有備無濟矣。」祿聞之意遂決。傳陳華、羅棟並鍾瑞等率眾閱說許龍兵上山。義、祿分據四門劫隆武學人忠匡伯張進衙時有隆武丙戌科舉人林沃心在銅山聞知道宗有『何物釋子壞長城畏死何堪見乃兄』之句。乃兄指萬禮也。評曰天意既如此帝心怎奈何一籤明說破報應豈蹉跎。進聞城中輟急傳親隨欲出。而門者奔報目「萬二、萬七反了兵已圍城。」進忙壞其印卻從後門登山向北而走。陳華尾追進回顧曰「爾不念房昔乎何相逼也」華曰「無他意請本爵安民。」進曰「吾將印交汝。」華得印便回。進欲越城見無船隻停步而祿又差羅棟至進無奈回見二鎮說之曰「吾亦有心久欲投誠奈無人為引。今既二公舉事何不預知使吾忽忙今若不棄願與偕行。」祿、義大喜隨出牌諭安民。進曰「凡事尊讓之可稱交善。」祿、義信以為然。初四日進託病不出。祿促原察言司薛聯柱至欲殺之。道宗衛救祿雖陽許而心未灰。桂懼隨道宗住於九仙巖朝夕不敢離。後同祿、義投誠按江西督糧道。初六日呂簇請進曰「公既與二鎮合心獻城投誠亦當整備恐旦夕兵至去無及矣。」進泣曰「進海濱一匹夫耳生逢亂世受先帝恩重位至伯爵。復荷藩主深信共事恢復委託土地之寄。今日失守罪不容誅尚有何面目與之同行再屈膝於他人」簇曰「公既如此即當飛通世子用計圖之。」進曰「難矣二賊用意深久險阻必周。若他人謀洩為禍愈慘為丈夫羞。」簇曰『然則坐以待斃乎』進曰「惟爾義俠可託吾欲密置火藥數十桶環布臥室請二賊入內議事擲火與之偕亡。他兵無主必亂爾然後按兵請救。」簇跪泣受計。初七日簇趨謂祿、義曰「本爵恐廈門、南澳聞知合兵前來則甚費力。何公爺接應至今未到心甚憂焉。奈本爵忽染病畏風尚有機密事不便傳述者煩二位將軍入內計議。」祿、義聞請即行。將至府門小鹿忽跳遂躊躇末前而請者又至。祿、義愈疑隨詭答曰「爾代吾轉覆本爵原欲入內共商適有緊急軍情難緩俟明日來會未遲一。即反步回。簇急將語覆進。進嘆曰「計不成矣天也吾盡吾心而已」叫遂冠帶揮呂簇等左右出。自投火藥發霹靂如雷黑煙滿天而衙焚忽進屍自天半下落於街。評曰開門誤揖盜共事變為仇。無計堪鋤卻從容願與休。　　初三日鄭經接祿、義叛銅山報部戒嚴整船。初九日又接張進賺計不成自焚信遣黃廷、杜煇、黃元、洪天祐、何義、黃昌、楊來嘉等鎮下銅山擒祿、義。南澳陳豹聞祿、義變亦親督舟師會剿。祿、義知二處師動於八尺門排渡通師過銅山。而海澄公黃梧同右路總兵王進功督兵駐劄陳康令詔安營副將劉進忠帶兵過江接應祿、義進忠後為潮州總兵。　　十九日祿、義任眾搶掠空其城由八尺門投誠。黃廷合陳豹師登岸遣將分道追弗及惟謹守炮臺安插餘民飛捷報經。經令黃廷等回廈陳豹仍歸南澳。以洪天祐同黃元相繼守銅山。　　經自監守各島仁慈儉恤謙恭愛人雖好學善射但嚴毅果敢弗如厥父之風也。經聘尚書唐顯悅長子之女為妻端莊靜正而不相得故外多蓄狡童、騷婦為樂。時經四弟之乳母陳氏年可二十六、七歲雙眉如遠山淡掃不施粉黛光彩可人且窈窕輕挑語言丰韻。經見之魂銷天外。然其母董氏家規嚴肅末由接語。一日經入內候母安適從陳氏臥旁過。陳氏初起末粧撥矇隴眼嬌聲曰「孝哉人子」經遂停足窗外曰「好似睡起海棠初拭目、醉餘楊柳不勝衣。」陳氏嬌語答曰「未逢恩寵先流盼恐惹夢魂濕淚斑。」經逼近門首以手招曰「人眾非言語所。下午偷穿到書院一話何如」評曰野馬一時剿真難收住韁經請其母安出廣稠之際惟相視以目傳情而已評曰徵笑傾人國含情惹魂飛。是日經心不能主如癡如醉。陳氏亦沾泥柳絮欲逐春風遂素服淡粧下午託抱弟從眾於中堂作匿影藏形之戲互相躲避各展其乃。陳氏乘便脫空至經處經屏左右候之急摟陳氏於懷撫其背曰「真可餐也」藏於寶帳共赴高唐之夢恐人覺之急去。後愈狎恍如佳偶惟瞞成功一人而已。　　是年世祖章皇帝賓天而今上即位以明年為康熙元年大赦天下。諸輔臣以閩疆連年用兵傾費錢糧而兩島何其未平請旨切責總督李率泰與兵部尚書蘇納海。會海澄公黃梧一本內密陳滅賊五策「一、金、夏兩島彈丸之區得延至今日而抗拒者實由沿海人民走險糧餉、油、鐵、桅船之物靡不接濟。若從山東、江、浙、閩、粵沿海居民盡徙入內地設立邊界佈置防守則不致自滅也。二、將所有沿海船隻悉行燒燬寸板不許下水。凡溪河堅樁柵。貨物不許越界時刻瞭望違者死無赦。如此半載海賊船隻無可修葺自然朽爛賊眾許多糧草不繼自然瓦解。此所謂不用戰而坐看其死也。三、其父芝龍羈　在京成功賂商賈南北興販時通消息。宜速究此輩嚴加懲治貨物入官則交通可絕矣。四、成功墳墓現在各處叛臣賊子誅及九族況其祖乎悉一概遷毀暴露殄滅。俾其命脈斷則種類不待誅而自滅也。五、投誠兵官散住各府州縣虛糜錢糧。倘有作祟又貽害地力不淺。可將投誠官兵移住各省分墾荒地不但可散其黨以絕後患且可蕃眾而足國也。」廷議遣兵部尚書蘇納海來閩勘遷。湖廣道御史李之芳聞之嘆曰「自古養兵原以衛疆土未聞棄疆土以避賊也。」上疏曰「為冒死條陳乞俯恤民瘼以固國家事。山賊、海寇何代無之但當制馭有方使民獲寧宇未關堂堂天朝遷民避賊者也。夫遷民事勢之至不可者今竊為陛下陳之聖朝仁政以得民為本萬民歸心以輸納為先。五省沿海一帶遭逆荼毒正供、雜派輸將恐後。此足徵順民之大端而深可憐憫者也。梁惠移栗孟子短之。今詔諭欲徙五省沿海邊民何以垂訓後世此臣所謂不可者一也。昔日明政不修逆闖犯闕北京淪沒。我朝興仁義之師驅除逆黨救民水火是以率土歸心滿、漢一家。今中左彈丸之地不思徵討遽遷以避其如天朝體統何所謂不可者二也。鄭成功江南大敗膽破心寒。今已遠遁臺灣所有餘孽或剿或撫呼吸可定況沿海皆我赤子一旦遷之鴻雁興差室家靡定。或浮海而遁去此歸彼是以民予敵。所謂不可者三也。周成王亦有遷頑民於洛邑當得田宅以優養之設庠序以教育之使其民知禮義而無異心。今欲遷沿海一帶當日出示諭限數日官兵一到遂棄田宅、撤家產、別墳墓號泣而去是委民於溝恤也。為民父母豈忍若是所謂不可者四也。江南薄土一夫受田不滿三畝一家聚食尚捕魚貫販以補不足。聖諭頒下欲酌給田宅安插移民。田宅無所措。當道者未有處置惟催趕自促使民而逃。貧者不過數日之糧富者亦但數月之儲逼處內地無家可依無糧可食。餓寒道而奸邪生不為海寇筆為山賊。一夫持竿四方響應其若之何所謂不可者五也。鄭成功前年欲撫時求海濱二府駐防文武官長聽其選擇稅賦盡輸軍國之用尚欲納東西二洋船餉數萬時正以為不可。今五省之民沿海已居其半當道者不思制插安民只欲盡以遷移能使賊自斃乎是賊未必能殲滅、未必能盡降而國家先棄五省之地土、人民。所謂不可者六也。江南魚鹽為富強之資。沿海一帶魚鹽之利何啻數千萬土產之物百倍其利。況乃日用之需鹽更五穀之輔一日無鹽物將日腐。且土產年例解京從此而止。所謂不可者七也。夫郡縣內地亦賴邊界以捍禦故朝廷設邊界為郡縣藩籬亦以衛民。今兵不守沿海盡遷其民移居內地則賊長驅內地直抵其城邑其誰禦之不如分守內地之兵撥一半守邊界衛所聯絡鄉民以相助戰守使賊不敢睨視邊界如是則內地免守。所謂不可者八也。當道者不為深謀遠慮操一朝之權棄百姓過於反賊。萬一不順問誰之咎臣今愚忠冒陳天聽稍可濟元元之命萬死不敢辭。或以臣言為可採則臣死榮於生倘以臣言無可用雖不死何益於國伏望頒除遷移之令、下哀痛之詔使民沾恩惠、國享長寧」疏上留中李之芳山東進土。甲寅之變為浙江總督。江元勳犯衢州實賴之芳。後拜相國　　七月張志、黃明縱管事楊高凌削土番大肚番阿德狗讓殺高反。成功令楊祖徵之。祖與讓戰中標鎗死。其鋒甚熾欲出援荷蘭。功復令黃安、陳瑞二鎮往徵。安設伏誘戰遂斬阿德狗讓。撫緩餘黨班師。　　八月揆一王盡出其眾分水攻赤嵌、陸攻鯤身。功令黃安統眾禦陸親統陳澤等左右戎旗配船合擊。塵戰終日黃昭獲夾板一、小艇三。荷闌大敗仍死守其城。　　兵部尚書蘇納海至閩斥棄海島令黃梧孥拏大商賈毀鄭氏之祖墳惟安海『五馬奔江』水葬者無處尋覓。挖起者將大杉木鋸開兩邊中鑿孔相連將各屍合在內。用鐵箍箍上外加封皮。沿途遞解逢郡縣收獄。至福州因差者橫肆無狀威喝縣官。縣官惡之以其未奉旨通詳中止。　　十月鄭芝龍家人伊大器出首龍與子功不時書信往來謀為不軌遂收芝龍。尋而棄龍於燕市並子弟共十一人。　　十一月成功令宣毅前鎮陳澤同右虎衛左協陳沖駕小船數十隻內裝硝磺引火諸物乘北風燒夾板。又令黃安督眾鯤身夾攻。揆一王分眾禦敵。夾板被燒三隻死傷甚多王大煩躁。功見大勝時荷蘭勢窘功遣通事李仲入城說揆一王曰「此地非爾所有乃前太師練兵之所。今藩主前來是復其故土。此處離爾國遙遠安能久乎藩主動柔遠之念、不忍加害開爾一面凡倉庫不許擅用其餘爾等珍寶珠銀私積悉聽載歸。如若執迷不悟明日環山海悉用油薪磺柴積壘齊攻。船毀城破悔之莫及。」王與諸酋長聞之悚然願罷兵約降請乞歸國。仲出覆成功。功允其降許放歸國。隨將王庫銀兩火藥、火炮照冊繳納其餘諸物悉聽其搬下夾板。　　十二月初三日成功縱揆一王回國。今安平鎮城樓相傳內有紅毛火藥庫不敢開慮其暗用火石恐一動便發也。後被朱一貴打開內係銅熕、藥、鉛等項。功以荷蘭去臺灣平遂祭告山川神祇改臺灣為東都。附紅毛城置第宅居焉。　　初六日諸鎮兵諸成功轅門告給發月糧扣剋用小鬥。質實殺府尹楊朝棟、知縣祝敬、鬥給陳伍等示眾。以其叔芝莞之長子鄭省英為府尹。令黃安監守安平鎮周全斌總督承天府南北諸路自領何斌、馬信、楊祥、蕭拱宸等帶銃手三百、牌手三百、弓箭手三百、大刀手二百備其口糧十日從新港、目加溜灣巡視。見其土地平坦膏沃土番各社俱羅列恭迎土番俗無跪蹲下合掌即跪之禮也。成功錫以煙布慰以好言各跳躍歡舞。觀其社裡悉係斬茅編竹架樓而居。雖無土木鞏固實有踩林幽趣。計口而種不貪盈餘以布作幔不羨繁華。誠三代以上人民也。由蕭壟、麻豆、大目降、大武壠、他里霧、半線各處踏勘而回。次日大會諸提鎮、參軍議事。成功曰「大凡治家治國以食為先。苟家無食雖親如父子夫婦亦難以和其家苟國無食雖有忠君愛國之士亦難以治其國今上託皇天垂庇下賴諸君之力得有此土。然計食之者眾、作之者寡倘餉一告匱而師不宿飽其欲興邦固國恐亦難矣。故昨日躬身踏勘揆審情形細觀土地甚是膏腴。當做寓兵於農之法庶可餉無匱兵多糧足。然後靜觀釁隙而進取。」黃安曰「開疆闢土垂業萬世諸將自當唯唯。但欲寓兵於農之法何如願請指示。」功曰「古者量人受田量地取賦。至商雖變為井田亦是九一之法兵民無分。迨至秦井田廢兵民始分民任轉輸兵任征戰。後漢、唐、宋、元屢年征戰兵甲蕃眾籌餉者徒為仰屋故善為將者不得不興屯以富兵。如諸葛屯斜谷、司馬屯淮南、姜維屯漢中、杜預屯襄陽悉是兩敵相對恐轉運維艱士有飢色故寓兵於農以備敵。若夫元之分地立法、太祖設衛安軍乃天下已平恐虛糜空乏故以為農者七、為兵者三寓農以散兵非無故也。今臺灣乃開創之地雖僻處海濱安敢忘戰暫爾散兵非為安逸初創之地留勇衛、侍衛二旅以守安平鎮、承天二處。其餘諸鎮按鎮分地、接地開墾日以什一者瞭望相連接應輪流迭更。是無開丁亦無逸民。插竹為社斬茅為屋。圍生牛教之以犁使野無曠土而軍有餘糧。其火兵則無貼田如正丁出伍貼田補入可也。其鄉仍曰「社」不必易其敵亦日「甲」以便耕。一甲三十一戈二尺五寸豪按據高拱乾修臺灣府志及王禮修臺灣縣誌作一甲二十五戈一戈東西南北四至長一丈二尺五寸。今歸版圖亦以此為則照三年開墾然後定其上、中、下則以立賦稅。但此三年內收成者措十分之三以供正用。農隙則訓以武事有警則荷戈以戰無警則負耒以耕。寓兵於農之意如此」評曰創業農為本安軍食必先講求相寓意海外有新田。馬信諸鎮咸起謝曰「藩主今日不惜辛勤跋涉興師開闢海外乾坤創業以遺子孫誠古來之未有也今又寓兵於農實萬世良法。自當凜遵而行」。即日貼分各照地方領兵前去開墾評曰征誅當有兵安韓可無耕籌畫寓農計開疆千古名。第十二卷入緬甸桂王受辱　閱祖訓成功歸天
---
　　聖祖仁皇帝康熙元年壬寅附永曆十六年正月成功分遣諸將屯田。忽報其父芝龍凶信功頓足躄踴望北而哭曰「若聽兒言何至殺身然得以苟延至今日者亦不幸之幸也」令文武官員各掛孝。及知毀墓向西切齒而罵曰「生者有怨死者何仇敢如此結不共戴倘一日治兵而西吾不寸磔汝屍枉作人間大丈夫」每與諸將言及五省沿海人民移徙內地嘆曰「吾欲留此數莖髮累及桑梓人民且以數千里膏腴魚鹽之地、百萬億眾生靈一旦委而棄之將以為得計乎徒殃民而已吾若不決志東征苟狥諸將意株守各島豈不笑吾英雄為其束縛今當馳令各處收沿海之殘民移我東土開闢草萊以相助耕種養精蓄銳。俟有釁隙整甲而西恢復迎駕未為晚也。」功在臺令過於嚴犯者雖親信無赦。馬信諫曰「立國之初。宜用寬典」成功曰「此知其一不知其二。立國之初法貴於嚴庶不至流弊。俾後之守者自易治耳。故子產治鄭、孔明治蜀用嚴乎用寬乎」信服其論評曰海外偏安一小隅有方立法庶無虞。　　二月成功檄洪旭、黃廷同兄泰等陸續載諸眷口過臺。　　三月成功以洪旭、祁闢等十人分管社事。時臺地初闢水土不服病者部死。故致各島搬眷供遷延不前。有偽言「南澳陳豹不遵令已密通平南王投誠。」功信之隨手諭與經並洪旭等令周全斌領大熕船五隻過廈門合社煇、黃昌等師擊豹。豹聞之大驚急集諸將議曰「必有大奸人反問如之奈何」諸將曰「請速遣人往辨」豹曰「辨不及矣。」諸將曰「若不往辨當整船禦之。」豹曰「禦之則情真矣。兩虎相鬥必有一傷。」諸將曰「不辨、不禦坐以就擒乎」豹曰「本爵自從平公數十載平公指芝龍一片肝膽惟天可表。今既信讒而來辨之弗能及禦之非本心。此乃藩主相逼自壞長城半面非本爵背恩而去。爾等速收拾下船捨此一塊土入粵投誠何如」諸將咸應曰「本爵所見極是。」豹遂率眾踉蹌下船從虎頭門投誠。平南王尚可喜為之題請封豹慕化伯。不數月豹雙日俱瞑。全斌領舟師到宮仔前知豹已去惟空城而已。急迫之獲其子士鼇並家資報捷於經。經令斌安插百姓交護衛左鎮杜煇守然後班師。經因私通陳氏有娠生男子跪報侍妾所出並「陳豹已遁南澳業令杜煇暫守」之啟。功大喜頒賞臺灣諸將士暨留守金、廈兄泰並洪旭、黃廷、王秀奇等幣帛。而又加給其妻董氏金六錠、花紅六疋子經四錠、花紅四疋生母陳氏金二錠、花紅二疋。孫賞亦如之。　　四月兵部司務林英削髮為僧從雲南逃至廈過臺克成功。功問「雲南皇上恢復如何」英曰「當時敗軍之際李定國請皇上入峒烏。峒烏之車裡、裡角諸蠻雜處不相統轄。我今臨之必無所拒。安頓主於峒內我諸將設禦於峒口。勝則六詔復為我用不勝則境接交趾召暹羅諸船入海航船來廈尋藩主合師進取。沐天波堅請『當入緬甸。緬甸昔宣力於本朝而本朝待之甚厚素懷忠義。患難相投必傾心相待。且竄處荒外吳三桂未必相逼。」馬吉祥、李國泰咸助天波之議皇上意決。定國跪泣奏曰一臣不能挽陛下之駕罪該萬死請留太子、督臣等以牽制緬甸則皇上可安寢於內。」上猶豫不忍。定國拜辭謂天波曰『明朝存亡全擔在公公其努力願無生後悔而追憶余言也』。於是皇上入緬甸。司馬吉祥來請旨撤去戈殳恐驚百姓。天波請留太子入茶山調度兵馬庶皇上在緬甸外有盤羅之固、內有泰山之安。帝與後商不允請。英見朝政出於奸輔馬吉祥、逆戚李國泰故削髮為僧逃回。甫至粵西聞吳三桂師攻緬甸。吉祥等酬唱御營出入無憚。緬人見君臣無禮遂熾戰心密通吳三桂雲已受辱。」成功頓足曰「皇上何如此執迷不從李定國之議」馬信請曰「皇上既然被難理應掛孝去朔。」功曰「不可。路途遙遠英亦耳聞事跡涉疑。今若以譌傳妄舉倘後來聖駕若在則將奈何仍尊朔號。候有日西向詢其的確然後佈告中外推有德者立之。」信、英等咸曰「藩主所見甚遠。」忽經差齎謝啟暨諸王、鄉紳賀啟至。功閱及尚書唐顯悅內有「三父八母乳母亦居其一。令郎狎而生子不聞飭責反加齎賞。此治家不正安治國乎」功登時氣塞胸膛。立差都事黃毓持令箭並晝龍桶三、漆紅頭桶一過金門與兄泰同到廈門斬其妻董氏治家不嚴之罪並其子經與所生孫、乳母陳氏。黃廷、洪旭、陳煇、王秀奇等接令駭然。泰與毓、旭等相議曰「主母、小主其可殺乎然藩令到又不得不遵。以我愚意可將陳氏並孫殺以覆命。至主母、小主我等共出啟代為請罪。不知列位以為何如」旭曰「此金石至論拜服拜服」隨將所議啟董夫人與經。經與董夫人曰「此可於法兩盡。」遂出二人斬之將頭付黃毓過臺報命。功不允解所佩劍交黃毓再來金門見泰必當照令而行。泰躊躇送毓先過廈門見經。經急將毓等拘禁與旭等相議。報蔡鳴雷從臺灣來經傳問臺信。鳴雷曰「藩主曹必盡誅。如有違者將及於監斬諸公。且有密諭往南澳與周全斌」時鳴雷在臺有過失恐成功見責故給假來廈搬眷因而設言嚇洪旭等人。旭曰「世子子也不可以拒父。諸將臣也不可以拒君。惟泰是兄兄可以拒弟。凡取糧餉諸物自當應付若欲加兵勢必禦之。」遂將此意通鄭泰。立遣援剿右鎮林順帶領兵船出守大擔。適周全斌徵陳豹回歸黃廷慮其有受成功密諭為變。啟經「先下手為強全斌不可縱」經然之。全斌入見執交援剿左鎮黃昌監守。功接廈門諸將公啟內有「報恩有日候闕無期」之句知金、廈諸將拒命。心大恚忿即差洪有鼎持諭與周全斌令其回師監殺。有鼎到南澳船上銅山聞全斌業已被執不敢前。　　五月朔日成功偶感風寒。但日強起登將臺持千里鏡望澎湖有舟來否。初八日又登臺觀望。回書室冠帶請太祖祖訓出。禮畢坐胡牀命左右進酒。折閱一帙輙飲一杯。至第三帙嘆曰「吾有何面目見先帝於地下也」以兩手抓其面而逝。左右報其弟襲暨黃安、馬信入視信令出紅緞蓋之然後通知各文武祭奠舉哀成功於戊寅歲年十五補南安學弟子員。屢試極等而兩赴鄉闈。至乙西年二十二父芝龍引見隆武賜姓名。丙戌年二十三。秋九月不從父投誠潛匿金門。丁亥年二十四。以隻身而奉故朔海島群推拱手聽其約束五省移徙避其鋒銳。且當敗軍喘息又能鎮定強戰。繼而開闢海外乾坤。至壬寅歲五月初八日逝年三十九歲。屈指統眾共計一十六載以忠義自誓嚴治軍旅推心置腹臨陣身先。計策己決賞罰無私仇親兼用。噫亦可謂人傑哉襲始治喪差人往金廈報計。　　十三日馬信以哭泣傷懷染病死。一時臺中皇皇諸將舉襲護理以安眾心。龔心腹蔡雲、李應清、曹從龍、張驥四人謀曰「護理不過數日而已豈能南面自尊」雲曰「弟承兄業理之最正但苦無援耳」驥曰「欲舉此事當謀之有兵權者方可。先達主公然後候吾探各鎮說之。」從龍曰「此論誠是。」四人遂密告襲襲歡然許之。驥部往黃安營中見安曰「世子亂倫情急於勢黨眾拒父。今幸藩主晏駕可以無慮矣。」安曰「年少舉動是左右無人耳。虎雖惡不傷其子豈可率眾相拒」驥曰「如公所言此乃不孝烏可承統乎」安曰「比何說子承父業誰敢異心」驥見安辭色嚴厲知不可說佯曰「子承父業理之正也。吾所言者死恰其時可以解釋父子相仇耳。」遂辭安出。往黃昭營中見昭曰「護理知公勤勞令驥致意。」昭曰「昭有何能乃荷護理注存若是。」驥曰「護理計臺灣戰功惟公居最恐世子不知耳」昭曰「世子遠隔烏得而知」驥曰「藩主之死死恰合時可以免世子拒父之罪名。」昭曰「觀其所行真不堪為人上。」驥曰「金廈、臺灣業成水火。」昭曰「然。」驥曰「公握重兵扶護理於臺護理豈肯忘公乎昭曰「護理仁慈弟也。弟承兄業末為不可。我非貪涎爵祿亦擇主而事候與中衝合謀。」驥曰「此誠妙算公當速行吾歸以公言報護理。」驥還同啟襲。襲割衣襟令驥與昭結為姻姬囑速通中衝舉事。是夜黃昭到蕭拱宸營中對拱宸曰「島中世子可治兵以拒父臺灣獨不可承兄以繼統乎」拱宸曰「此亦公論。世子行既不正護理仁慈承繼大統名正言順。」遂合謀。次早密報襲。襲與曹從龍、蔡雲、李應清、張驥商議。從龍曰「可假藩主遺言數世子罪狀命弟繼統方可以服眾。」襲曰「此計誠妙你可速書遺意付昭等行事。」襲即假成功遺言出告四方。黃昭、蕭拱宸即扶襲為東都主分兵拒經。其餘諸將陰持兩端觀望。獨黃安心忿陽為和悅密遣人坐小哨以報經。講經速治兵過臺遲則安固難動也。　　十四日經接訃音隨欲設位掛孝。洪旭曰「國不可一日無君當先嗣位然後發喪。」經從之。洪旭、黃廷、王秀奇等同諸文武修表達行在請經就廈門嗣位稱曰『世藩』。佈告各島、臺灣方舉哀。十八日又得提督建威伯馬信因哭泣過傷死報經愈大悲慟厚恤其家。　　二十一日報諸將奉其叔襲護理。六月初二日接黃安密陳『黃昭、蕭拱宸二賊假先藩遺言命襲為東都主業分兵拒險』啟經駭然。旭曰「事久多變速出周全斌勒兵過臺灣正位。」經是之。出全斌為五軍都督以陳永華為諮議參軍、馮錫范為侍衛整兵欲東。　　七月總督李率泰於五月二十七日從福省起程。六月初三日到泉接效用總兵林忠暨沿海塘報。咸稱「成功在臺發狂身死。」隨飛請靖南王耿繼茂暨安輯投誠郎中賁岱、金世德等星馳抵漳共商剿撫事宜。繼茂立差都司王維明、率泰差都司李振華同林忠前往廈門諭以「朝廷誠信待人若釋疑遂制削髮登岸自當厚爵加封招撫之經因而未果行。與伯泰、洪旭、黃廷、陳煇、王秀奇暨諸參軍會議總欲雙傚朝鮮例不削髮稱臣納貢而已復之。送林忠等回漳。　　八月繼茂、率泰復差林忠等再到廈門諭「欲其將所陷州縣等印信送還並差員入漳酌議。齎本往京請旨。」經復與泰、廷、旭等密商議曰「東寧初闢先王陡爾仙逝。茲又遭蕭、黃二賊構釁於內。藩院聞信頻頻遣員招撫。順之有負先王宿志逆之則指日加兵。內外受困豈不危哉不如暫借招撫為由苟延歲月。俟余整旅東平再作區處。諸君以為何如」旭曰「陽和陰違俟靖內患再作籌畫藩主所見甚明。可令楊來嘉、吳蔭為使將前日所得各州縣學印共一十五顆付來嘉入漳報命。」茂與泰厚待嘉、蔭二人。泰啟茂曰「海上屢執朝鮮例遲延觀望。茲因成功已死叔姪爭權勢已搖動。其佐如鄭泰、洪旭、黃廷等可用反諜計間之使自相猜疑。然後剿撫兼用。」茂曰「此誠妙論。」以所有侯伯印並送回諸印將楊來嘉政作鄭泰、洪旭、黃廷之使密獻兩島題報倡揚以亂之。繼茂首肯而行。　　九月初十日繼茂疏曰「為馳報海上輸誠情由仰祈睿裁事。案據沿海鎮將塘報稱『鄭成功在臺灣發狂身死海上人心搖動』等情。隨經會同督臣具疏題報一面分佈間諜無可招徠。維時督臣先赴漳州相機調度。臣嗣聞確信於六月初八日帶兵自省起行冒暑驅馳。至泉州大盈暫駐秣馬。隨准督臣差副將林忠赴臣軍前云『海上鄭泰等令偽總兵盧恩差人陳贊前來據稱欲來投誠』等語。併接督臣手書約臣面商。臣隨於七月初三抵漳州。初十日偽爵鄭泰、洪旭、黃廷差偽中軍都督楊來嘉、吳蔭到漳謁見。據其來議多有未諳臣與督臣切直開示。遣發後復差偽遊擊姚萬前來求發的當官員到彼願檄敕印歸順。臣與督臣並安輯投誠郎中賁岱、金世德會商仰體朝廷德意隨差臣下都司王惟明、督標郡司李振華同副將林忠前去廈門。諭以『我朝誠信待人須盡釋疑慮遵制剃髮繳偽敕印並造投誠各官兵、船隻、器械、人民戶口文冊選差的員一同進京奏請定奪』。八月二十五日差官回漳。據稱「海上各偽官一時尚未剃髮俟奉旨後力行剃髮。其偽敕印有現管事者未交恐失印難以約兵。惟三偽侯先繳偽動敕。其官兵、船隻、人民冊籍先開總數。俟題請命下方備造姓名繳報。」又據偽建平侯鄭泰、偽忠振伯洪旭、偽永安侯黃廷投到咨呈內稱『為仰承德意傾心歸命披瀝真誠恭祈疏請事」等情『先繳敕三道、現任伯爵銀印十顆、原封公爵銀印一顆、原取州縣銅印一十五顆。仍專差掛印都督楊來嘉赴闕待命以彰歸命之誠。』等情。臣因全文繁多不便備錄。該臣看得渠逆鄭成功竊踞海島縱橫有年思以臺灣為兔窟。一旦遽服天刑宜乎人心悔過。臣等宣佈皇上德意多方開導。今據偽侯鄭泰、洪旭、黃廷具文繳敕差官投誠此皆皇上寶籙誕膺德威遐鬯遂使四海望風群情效順也。臣伏睹國家仁恩浩蕩凡屬山海餘氛果能真心向化即擁一旅尺土來歸均荷寵頒爵賞。今三偽侯以全海之兵民土地還之皇上據其冊開偽爵文武官員二千五百十六員、水陸官兵四十餘萬名、大小戰船五千餘號、海上軍民籍及流寓人口三百餘萬。果係真實其功甚大所有情節具悉來咨中。現呈御前必蒙睿覽洞鑑中。以安反側之心而慰歸依之望在廟堂自有碩畫無候臣愚為之臆揣矣。事關至大理合據詞奏聞。臣擬九月十二日帶兵回省。謹題。」率泰之疏稱「該臣看得逆渠鄭成功倚海橫行作孽多年。一旦天使殞亡正致四海清平之日也。適當逆孳報殞之時人心搖動之際臣等仰體皇上德意廣布招徠。今據偽建平侯鄭泰、偽忠振侯洪旭、偽永安侯黃廷具咨投誠差偽都督湯來嘉赴闕待命。此實皇上天威遠震廟算遐敷使海島渠魁咸思歸心歸命者也。臣竊見大清開闢以來凡山海梗化之徒或率大眾輸誠、或獻一島來歸者莫不錫之厚爵委以地方。今三偽侯統率全海之眾據其冊開勳爵文武兵民、船隻器械雖是總約之數未知果否真實亦可謂大夥輸誠其功亦甚偉矣所有來咨併原冊進呈御覽必蒙睿鑑。今皇上賓籙初登率土賓服。茲偽侯鄭泰等聞風效順皇上必不靳高爵厚祿破格賞鍚慰其來歸之念用安反側之心。庶氛侵得靖海邦可寧矣。」同題送楊來嘉入京待命。隨檄水師提督施琅、左路水師總兵李長榮、右路水師總兵杜永和、福寧總兵吳果福、右路總兵王進功、同安總兵黃翠暨提督馬得功、海澄公黃梧各按兵相機密布間諜似亂賊心腹。　　鄭經亦乘招撫之暇將金廈各島交伯泰、洪旭、黃廷、王秀寄等共轄調度。另馳諭銅山黃元、南澳杜煇謹防許龍、蘇利。並謂旭等曰「先王開闢東土以為進戰、退守曾奈未遂所願而薨余今欲整旅正位而藩院又惓惓致意故遣楊來嘉前去。回日果能息兵安民無墜先王一片孤忠苦節余無不唯唯是從。」旭曰「歷計招撫總差『削髮』二字。藩主東行克捷則威聲復振。藩院雖智萬難搖動。若楊來嘉果有的確旨意準照朝鮮事例旭等自然一面飛報一面料理妥當其各島防範毋頃藩主過慮焉。」　　十月朔日經祭江。初六日經同周全斌等舟師東去。　　初七日午刻經從澎湖收入娘媽宮。初八日祭祀山祇巡視諸島畢即欲揚帆。永華曰「凡事必先以禮然後加兵則師出有名。當藩主新喪時國家無人諸將請襲護理彈壓軍民亦未為非。今須先通知退避、迎接看各官如何舉動方可進兵。若不通知驟然進兵舉動慌張亦非為人上所宜爾。」全賦曰「陳參軍所言誠為至論。不通知是無故自生疑忌亦非所以待親親以服眾心況襲爺明係括將公請護理非其自專。雖據黃安片字豈可全信」經曰「若非二公指示幾乎舉動輕率貽笑四方。」節令禮官鄭斌齋諭往臺佈告「不日世藩親統六師抵臺奔喪。加各鎮分屯守土者就在本處設位」等語。斌到臺諸將觀望無敢言。獨黃昭、蕭拱宸二人出爭曰「世子嗣繼大統理之正也。誰敢背主易言但世子奉命守國而亂倫致先王大怒賜死者再。又不能悔過自新而反統兵據國此自古以來亦未有是子使先王日夜搥胸飲恨而死。既明知其子之惡難居人上故遺言傳位與弟非諸將敢竊萌異念。況襲爺仁慈勇敢先王愛惜不離左右。今承兄遺命承兄大統亦是守先王之土地。煌煌遺言誰敢逆之」即將所假造成功遺言書付鄭斌回澎湖復經。斌到澎出其遺言並陳廣昭、蕭拱宸二將拒命之言。全斌曰「形已成矣師出有名。」即命諸鎮整旅下船出泊西嶼頭候風。經於十六日開駕東向。　　黃昭、蕭拱宸既發鄭斌同遂會蔡雲、曹從龍、張驥、李應清見襲議曰「如今勢不敵立鄭斌此去世子必然整師爭位。但一不做、二不休今既拒絕全肩擔子悉在汝我二人。成則為功首不成乃罪魁也。」襲曰「軍旅之事全賴二公再無敢忘今日。」昭曰「觀諸將之心實陰持兩端未可重托。但世子諸將未諳地理不足為慮。惟有周全斌一人曾隨師來進剿情形周知。大隊雖未必從炮臺前經過然炮臺實係安平要緊不可不預防。當此重任者非曹從龍不可。」龍聞言挺身出曰今日二公不惜身家而扶主從龍又烏敢惜此微勞而不謹守炮臺乎」隨帶兵往守安平炮臺。昭曰「安平一帶可以無慮矣。特全賦必從潦港、洲仔尾登岸非我二人禦之不可。潦港吾帶兵往守洲仔尾當仗蕭公前去。」拱震毅然曰「吾獨當之。兵法有雲。『半渡可擊』。將所有大小熕舶盡數列於洲仔尾、潦港岸上。莫說一箇周全斌即有百十箇周全斌亦不能喪其技也。另再將大小熕船令吾左協李成同張驥督從鹿耳門乘潮漲抄入合攻。他軍若不覆沒想所存亦無幾矣。」昭曰「此計更妙。」令蔡雲帶親隨五百人同李應清在赤嵌一帶監督諸鎮策應。昭與拱宸隨帶各本部將士分守潦港、洲仔尾以待。　　經舟師至鹿耳門問全斌曰「諸將士未曾經歷此土地方情形有所不知。公同先王征戰必然暗熟。今欲進兵當從何條港路登岸」全賦曰「紅毛所恃者安平炮臺今安平一路船隻切不可從此入黃昭必遣人把守。大隊仍從赤嵌那邊潦港、洲仔尾登岸。」經曰「潦港、洲仔尾恐有備將奈何」全斌曰「黃昭、蕭拱宸二賊久經歷練又從先王征戰臺灣地方周悉必能設險守固。但斌料護理軟儒諸將咸係逼從所恃蕭、黃二賊而已。二賊必不托人定然自把守潦港、洲仔尾二處。今可差快哨齎命諭從安平而入過赤嵌佈告云「叔姪至親並無聞言。因黃、蕭二賊陰謀不軌乘先王賓天遂從中構釁假造遺言離間骨肉煽惑軍心。爾諸將士悉受先王數十年拳養豈有相從作此背逆明係脅逼之故余自當相諒。亟宜悔過倒戈生擒二賊共扶王室名垂竹帛。」一可以慰眾心二可以亂此賊之心曲。」經從斌議即差兵都事張宸齎諭坐小快哨至安平過赤嵌佈告。襲急問黃昭。昭曰「此不過搖動軍心何足介意當嚴勸部伍以決勝負。」經船到港不金豉、不旌旗寂然寄椗一條鞭灣住。　　十七早大霧蔽天對面不見。全斌急請經治兵登岸。經曰「如此霧安可進兵」斌曰「此皇天默祐、先王神靈故有此霧。黃昭機智勇略提防必周沿邊設炮半渡而盤安能登岸今乘此霧盡將隊伍分散而上昭不及防。沈舟背水此其時也。」經從之因誓師曰「今日諸將登岸背水一戰誓無生還。」遂統兵銜枚而上。經立陣甫定黃昭聞水聲人語百先督眾奮勇而前連砍數十經眾大潰。適全斌至大呼曰「後面是水大丈夫寧可死於戰不可死於水。吾已將船棄擲可速從吾前往」全斌奪先破殺。諸軍聞之悉反助戰喊聲震天。黃昭身中流矢死軍士無主大亂。而霧遂消天明日朗已亭午矣。全斌疾呼「世藩已到黃昭已死諸將速倒戈」黃安向前曰「此子吾主之子當往迎之」經免盔相示諸將悉解甲投戈經撫慰之。全斌曰「且漫慰問急據大營俟斌親收蕭賊。」經是之。全斌率諸將士敵拱宸。宸出敵全斌高叫曰「罪在蕭賊一人與爾諸將士無乾。悉解散無得助虐」宸軍聞之果各星散拱宸被擒。經令鄭斌請襲襲至相抱而哭曰「幾為奸人離間」待襲如初。即收蔡雲、張驥、李應清、曹從龍等同蕭拱宸斬首示眾。其餘不問眾大悅服。　　經既靖內難遂各安插。於黃昭營中搜出伯泰交通書數封悉係囑其扶襲拒經金、廈他自為之。經藏而人毋知焉。仍以鄭省英為承天知府。　　十一月經同周全斌往南北路巡視撫緩。　　十二月楊來嘉從京回廈報「必欲剃髮登岸。」洪旭仍令其鎮守崇武地方遣員過臺啟經「招撫不成。」第十三卷周金斌金廈大戰　陳永華東寧建國
---
　　康熙二年癸卯附永曆十七年。按永曆於康熙元年二月間被吳三桂追至緬甸被弒已死天下咸知。成功以路遙凶信未確為辭仍存故朔經遵守之附稱永曆年號正月經將安平鎮交統領顏望忠鎮守。其承天府暨南北二路兵馬地方軍務委勇衛黃安提調。十一日經率周全斌、陳永華、馮錫范等大隊舟師回廈門。諸將迎接暨守各島將帥咸賀焉。獨伯泰在金門稱病不至經遣禮官鄭斌前往金門問病。斌回答「泰果得寒症未痊。」經密與洪旭謀曰「吾伯稱病不來必有覬覦之意。金、廈咫尺如之奈何」旭曰「風聲勿露他尚狐疑。容徐圖之未可造次。」有報守崇武楊來嘉與泰時常餽送往來情甚周密經心愈疑。密召周全斌、洪旭計議曰「吾伯有事在懷難以自安。揚來嘉曾為北使今無故親厚其中決有通謀。將何策圖之」全斌曰「彼船隻倍多未可輕舉。徐窺其便擒之急則變矣。」　　三月海澄有密獻城者經欲親往接應遂整舟師。泰偵知疑為圖己將眷口悉下船出港口灣泊。有勸泰入廈門見經陳明。泰曰「吾今日惟自救耳若稱兵而入適重吾愆。」又有勸其「如此終難了局不如投誠。」泰曰「先太師業已誤矣泰豈再誤乎」俱不聽。後海澄事覺經不果行。泰仍收回金門終不自安。經聞泰舉家在船情狀心愈惶惑。全斌曰「事久則變不加用香餌法餌之方可。」經曰「何謂香餌」全斌曰「藩主可稱臺灣新創地方無人約束恐生意外之虞欲眷口盡搬過臺安插然後西向。而金、廈各島暫交伯總制。安彼之心再作計較。」經曰「此計甚善。」遂鑄『金廈總制印』。　　五月率泰以前歲用反間之計無效茲乘安輯投誠郎中賁岱之報復再疏曰「為馳報海上情形事。康熙二年四月安輯投誠部臣差筆帖式同提臣差官馬天祿到省謁靖藩與臣。據筆帖武備云『現差林懷前去招撫偽鄭侯泰等。據云必俟藩院字到方為真實』等語。靖藩與臣密商海上諸偽革面取心難以憑信總以遵旨登岸剃髮為憑。不妨奉陽朝廷浩蕩洪恩以昭誠信。靖藩與臣隨各修剴切一札付部臣來差轉齎去後。五月十一日據偽建平侯鄭泰差偽總督楊來嘉、楊洪齎啟書赴靖藩與臣軍前。閱其書說向化似殷但以人眾慮登岸安插難周之意。又據榭來嘉等口稱『三侯遵照前旨登岸剃髮面見藩院。仍回金門、廈門侯旨』等語。臣等細思三偽侯既已登岸又欲仍回語屬游移。矧今鄭泰率眾登舟移泊金門歸誠之心似切。其洪旭、黃廷等或廈門、或銅山未必即能齊心一同登岸。隨面諭楊來嘉等『不必拘定取齊。如三侯一同登岸剃髮固不失前議抑或鄭侯先來洪、黃二侯陸續而來亦無不可』。總之鄭泰既傾心向化事事恪遵旨意既已率眾登岸何必又同廈門若仍如此議論不敢遽以入告。必須三侯帶領官兵前來安海地方上岸或鄭泰先來上岸剃髮其香官兵並百姓等但要遵制剃髮差驗明原住金門、廈門的照舊暫住侯旨安插方敢代為會疏題請於投誠有功皇恩浩蕩自當不論爵賞撫綏得宜。面諭楊來嘉令其回去海上說明。訂以次月初旬赴省回話。缸等一面申飭嚴防一面整率兵馬俟有的期而來登岸毋論一旅、或全島、或陸續隨到隨收次第安插。謹將近日情形會同合疏密題。若夫海上人情叵測或變幻多端、或觀望未決臣等所不及料者。但固有聞必告盡臣誼之當然。」　　六月經令禮官鄭斌、戶官吳慎喬印齎過金門與泰。且傳命曰「先王新闢臺灣甫一載即遭凶變。今雖底定無人調度為憂意決東行。諸島地方煩伯總制。」泰喜受印厚待斌終未敢過廈稱謝。弟鳴駿不知其兄細隱固請曰「骨肉至親受託土地童寄何用如此遲疑而貽笑於人」泰稍同意。又報「初四日經頭程載黃安、楊祥、劉國軒等眷口船過臺」而鳴駿力勸其行。初六日泰往廈見經經待之如常。語及成功兩相慟哭禮意倍厚且囑其南北固守。泰無疑焉。初七日經置酒遨泰議事伏甲兵於內。半席經擲杯於地喝左右擒泰。泰言「何罪」經出其與黃昭書泰無可答。經令將泰縊死。即遣周全賦督大熕船隨潮往金門抄泰家。　　鳴駿於是夜三更得其親隨張益同水師鎮蔡璋逃回報信璋即甲老投誠後官至粵東順德總兵知兄泰被執號哭曰「吾負殺兄之名」時蔡鳴雷同急止駿曰「事已至此哭之何益恐覆巢難望完卵速收拾投誠遲則周全斌統師至矣」駿頓悟謝曰「非先生指迷必遭毒手。」踉蹌舉家引舟遁。全斌至城仔角知駿逸去追之弗及撫其餘眾把險報經。鄭鳴駿稱建平侯、鄭泰子緒昌稱永勝伯同忠靖伯陳煇、左武衛楊富、左虎衛何義、左鎮陳平、右鎮許雄、前鎮黃鎬、後鎮林宗珍、水師一鎮洪陞、二鎮蔡璋、三鎮曾和、四鎮吳泗、五鎮張治、參軍蔡鳴雷、雷子協吉官九江道、蔡協、黃良驥官山東布政司、陳彭、陳佳策官淮安府通判暨楊來嘉、陳遂等文武大小共四百餘員、船三百餘號、眾萬餘人入泉州港投誠。李卒泰大喜會同耿繼茂合疏題報。命下授鳴駿遵義侯、緒昌慕恩伯其大小文武各職有差。　　七月經以黃廷子為輝為思明知州。　　八月遷沿海居民入內地。　　九月臺灣揆一王欲在海外再覓一島安身希圖恢復但浪遊載餘無處可以托足。後聞成功死通事李瑞獻策曰「國姓已死諸人不足畏將船駕入福州港投清朝請兵報仇。回復臺灣。」王大喜聽其謀將船悉入福州港見耿繼茂、李率泰哭訴始末願為前矛引攻諸島然後借大師之力共復臺灣故址。茂與泰許之即調一應投誠官兵會同紅毛夾板平諸島。黃梧、施琅在石碼、海澄督造戰艦馬得功、鄭鳴駿、陳煇、鄭緒昌、楊富、何義、楊來嘉等在泉港收拾戰船以待會師進剿。　　時有左右逢迎馬得功者語得功以鄭侯海上簡練打造自己坐駕桅舵航蓆堅牢好駛。得功遂蓄懷中。將欲出軍之日得功會鳴駿於船廠大誇獎鳴駿坐駕不去口。駿會意曰「若不棄鄙陋奉讓何如」得功謝之將自己坐駕船與鳴駿換。得功遂先坐其船往同安港巡視提調。　　鄭經因鳴駿率其文武投誠一時乏人。忽內地時已遷斥業設界限故曰內地偵報「紅毛入福州港投靖藩、總督願為先鋒引攻兩島然後代彼政臺灣各港業整船隻不日興師合擊。」經集洪旭、周全斌、黃廷、王秀寄等商議退敵之策。全斌曰「紅毛在臺灣當時先瀋施德不殺放彼歸國今投耿藩借兵報仇亦是傷弓之鳥。斌願領熕船前往破之。」旭曰「當此勁敵非斌不可。」經令全斌督諸鎮分禦。斌曰「不可。當差人入內地探各港分配船隻帶兵何入。然後設計禦之。」經遂從斌請隨差偵者入漳、泉打聽。不數日偵者回報「紅毛已出福州港。提督自坐一號大坐駕尾樓後寫『澄清海宇』四大金字鄭嗚駿坐一號大熕船尾樓後寫『雄鎮金湯』四大金字暢來嘉坐二號大鳥船尾樓後寫『寧海』二大金字楊富坐一號大趕繒尾樓後寫『海晏河清』四大金字其餘各鎮營悉分配船隻即出泉州港。漳州、海澄之師係總督同黃梧、施琅統出。」經問全斌、洪旭「如此各港齊出當分兵禦之」全斌曰「海澄之師必猶豫未敢前。泉州是會夾板合而來其勢雄銳。若破了泉州師海澄各港自退。斌願領熕船二十隻分配各鎮敵夾板會泉州之師。」經令正兵鎮棟昇守高崎陸路又令黃廷帶船二十隻泊南山邊禦海澄之海門林順領船十隻在高崎一帶遊颺接應楊祥領船十隻在遼羅一帶接應。旭曰「昔先王破達素悉空廈門背城一戰。今亦當倣先王遺法。」經然之。以陳永華、馮錫范二人保護董夫人並諸宗室、鄉紳暨提鎮兵民眷船悉於浯嶼灣泊。經與洪旭、王秀奇等率舟師在大擔、烈嶼觀敵、接應。　　十月十九日相通於金門烏沙港。全斌以紅毛船大必在深港。督其舟師由邊而進互相攻擊。忽楊富諸船至斌首先直衝內富與戰少怯。斌喝曰「楊富叛賊今日是汝死日」逼之富眾傷死殆盡。情急從舵後扳肚帶下水肚帶即船下勒肚。馬得功見楊富船被奪隨轉船來援。全斌望其尾樓後寫是『雄鎮金湯』四字發令曰「前面一船乃是鄭開的當為吾擒之」開係鳴駿乳名全斌曾受鳴駿誹心恨之。今既對敵欲報宿怨故發令圍攻。不知駿船於出征時被馬得功換坐是以馬得功遭難。遂揮船合攻。得功四面受敵火罐、藥矢咸盡兵士傷死僅存一、三片度不能免恐遭擒受辱遂投海死。全斌過船問降卒方知是得功。嘆曰「何報者誤也吾欲擒狎乃中一虎。是此賊之未該死。」遂反船趕與夾板攻打。守高崎將陳昇遣人密獻款於黃梧、施琅琅、梧許之整舟師以待。琅謂梧曰「潮落矣可督眾船出」梧曰「然。」琅將船百隻先行梧繼其後。黃廷見琅船出雞嶼亦起椗帆發斗頭熕迎敵矢石如雨煙燄蔽天。奈風與水俱不順即退。琅得勝率其眾奪廈門飛報李率泰大隊接應。徐而守高崎陳昇亦至。林順正在高崎一帶禦敵同安各港船忽快哨飛報「黃廷敗陣、陳昇投誠廈門失守」無心戀戰出與全斌合。　　經見黃廷船失勢坐遁欲令王秀奇督熕船往救。而水正退風又逆。旭曰「且浮椗看水轉必有風方可進兵。」未幾快哨報「高崎守將陳昇投誠廈門已失」秀奇曰「如此即有風潮亦徙費其勞。且暫退銅山再作商量。」旭亦勸經下銅山。經從二人議遂率諸船下銅山。而陳永華、馮錫范保護董夫人暨諸宗親、紳矜兵民眷口亦到。獨全斌一旅敵住夾板、泉州、同安諸師至日將暮二十船無一失者。知廈門失守全軍從容退泊浯嶼。林順寄灣鎮海金門亦破。夾板與諸船集廈門港率泰方知得功陣亡大慟哭。紅毛登岸凡庵觀廟宇神佛諸像俱被損壞以為鬼也惟有達摩存之東旭曰莫訝人民遭難豈知神佛依然失意必定如是地理故致播遷。　　二十六日黃梧勸率泰乘得勝令夾板為前導引大隊攻銅山則鄭經可擒。率泰曰「雖金、廈已破奈昨日之役提督新喪彼師無傷。況『窮寇勿追』追之則逸臺灣。諒彼此時人心風鶴可差人到銅山宣佈朝廷德意並四處招降以散其黨羽。倘計窮受撫亦免士卒勞苦如再頑抗移師未遲。」將所有夾板船隻盡停廈門令梧與琅差人往鎮海、銅山招降。　　鄭經知全斌擒得功船又無失。遣鄭斌齎銀牌幣帛往浯嶼犒賞大加褒獎。令其暫守浯嶼相機恢復廈門。耿繼茂、李率泰差官咸至銅山傳宣朝廷德意招撫。又密通忠振伯洪旭若生擒鄭經許請封為同安侯鎮守泉州加海澄公樣。旭笑而卻之。經仍執高麗事例若欲削髮登岸雖死不允。送其差還。
---
　　康熙三年甲辰附永曆十八年正月援剿右鎮林順原與施琅善琅差蔡徐媽持書招之。順統全鎮從鎮海投誠。　　二月忽報守南澳護衛左鎮杜煇勾通潮州鎮海將軍王國他從揭陽港投誠。洪旭見日報諸將叛去謂經曰「金、廈新破人心不一銅山必難保守。況王、院差官僕僕前來非為招撫實窺探以散人心。今各鎮紛紛離叛日報無寧咎。當速週臺灣苟遷移時日恐變起肘腋悔無及矣」經是之。令陳永華、馮錫范送董夫人眷口先行。然後請宗室暨鄉紳商議如欲相從過臺者速當收拾撥船護送若不願相從者聽之。時有有寧靖王、濾溪王、魯王世子、巴東王諸宗室等同鄉紳王忠孝、辜朝薦、沈佺期、郭貞一、盧若騰、李茂春悉扁舟從行惟徐孚遠駕船歸華亭。馮澄世船至東碇外有僕利其財謀眾船逼澄世赴水死入泉州投誠後甲寅之變鄭經入據泉州其僕尚在被錫范所獲。范親剖其心肝奠祭澄世。　　三月初二日盧若騰至澎湖有微恙不二日死。遺命題其墓曰「自許先生。」後人有詩弔之曰「世外孤崖托老身從來自許漢朝臣。十年後死非無意三代完名信有真避地寧為浮海計絕周不作採薇人。殘黎在在同聲哭想像閒時舊角巾。」經馳令周全斌、黃廷二人斷後。　　經同洪旭、楊祥等初六夜放洋。初七日午到澎湖。聞鄉紳盧若騰死親往哭祭。遂與洪旭踏勘諸島。旭曰「澎湖乃臺灣門戶上至浙江、遼東、日本下通廣東、交趾、暹羅必由之路當設重鎮鎮守不可苟且。倘被占踞則臺灣難以措手足。」經然其議就媽祖宮設立營壘左右峙中置煙墩、炮臺令薛進思、戴捷、林陞等守之以四閱月更代。初十日經率大隊過臺灣。　　全斌接經論「同黃廷斷後」思與廷、旭有宿賺恐過臺為其所嫉遂遣心腹將沈吉送其子周智與率泰為質泰許封伯爵。吉覆命斌統眾從潭浦鎮海衛投誠吉字世貞漳之詔安人。後徵雲貴功官河南參將。黃廷在銅山接黃梧差陳克竣密書虞臺灣新闢荒陬水土不服亦於是日從漳浦雲霄投誠。耿繼茂、李率泰合疏題請封周全斌承恩伯、黃廷慕恩伯。　　率泰知鄭經已遁臺灣即移舟師到銅山。馳令各島姓沿邊百姓盡移入內地。逢山開溝二丈餘深、二丈餘闊名為『界溝』。又溝內築牆厚四尺餘高八尺一丈名為『界牆』。逢溪河用大木樁柵。五里相望於高阜處置炮臺臺外二煙墩。二三十里設一大營盤營將、千、把總率眾守護其間。日則瞭望夜則伏路如逢有警一臺煙起左右各相應營將各揮眾合圍攻擊。五省沿邊如是。時守界弁兵最有威權賄之者縱其出入不問有眥者拖出界牆外殺之。官不問民含冤莫訴。人民失業號泣之聲載道鄉井流離顛沛之摻非常背夫、棄子失父、離妻老稚填於溝壑骸骨暴於荒野有詩為證東旭曰「堂空野鶴呼群立門蹋城狐引子蹲。墜鈿莫思悲婦女路隅何處泣王孫」「盜殘兵慘頻相連一旦徒移意外傳。鳥雀啄場農事少麥黃生土主人遷。」「屋殘鬼亦無家哭煙冷鴉應忍飢過計即當年籌畫者書生無淚代悲歌。」附紀為書遷移本者泉人張雲章也。不三月兩目遂盲。　　六月荷蘭揆一王見諸島既平徙百姓於內地嚴立界限以守而總督又班師回省是無意渡海攻臺。一時情急領諸夾板盡入福州港謁耿繼茂、李率泰陳其有功前導用力爭戰原約合師代彼恢復臺灣。今諸島既平何不合師便爾回兵豈不失信茂與率泰咸覆以「平諸島原議合師但進兵大事出在朝廷非我二人敢專也。前會有約自當代爾合疏題詩。俟命下之日然後可興師」以慰之水師提督施琅以「鄭經遁臺灣若不早為撲滅使其生聚教訓而兩島必復為竊據。當乘其民心未固。軍情尚虛進攻澎湖、直搗臺海。庶四海歸一邊民無患」詳請耿繼茂、李率泰。泰與繼茂見琅詳議妥確籌畫有方兼之紅毛又議其不合攻臺灣爽信遂合疏講題進剿。　　七月鄭經分配諸鎮荒地寓兵於農。又在承天府起蓋房屋安插諸宗室暨鄉紳等。　　八月改東都為東寧天興、萬年二縣為州。　　揆一王守候無期仍率夾板盡上浙江。順次普陀登山入寺。見觀音菩薩、羅漢金相詫曰「鬼也」開拔所佩劍砍壞。群居於內。十月揆一王引諸夾板欲去舟山。船將出港忽天昏地黑雷電閃爍暴風震雨波濤淜澎海中突出『鐵蓮花』將荷蘭所有夾板刺沈於海死無遺類今鐵蓮花遺蹟尚存。　　十一月部文到允水師提督施琅統諸投誠官鄭鳴駿、鄭纘緒、黃廷、周全斌、楊富、陳勝、楊來嘉、林順等進攻澎湖。琅差快哨於海外尋揆一王夾板為先鋒。　　十二月北路土番阿狗讓反。鄭經遣勇衛黃安平復。
---
　　康熙四年乙巳附永曆十九年正月鄭經率文武朝賀永曆於安平鎮。　　偵哨回復施琅云「夾板因上普陀山獲戾觀音菩薩菩薩顯聖於出港日突出鐵蓮花刺沈夾板盡沒於海。」琅聞曉異之。遂在泉州、海澄二港修造船隻擇日興師。　　二月偵報「施琅將船欲出攻澎湖。」鄭經會洪旭、黃安、陳永華、顏望忠、馮錫范、楊祥等商議。旭曰「前者紅毛失守因恃其港路紆迴炮臺可恃而不把守澎湖致先王一鼓而下。今日紅毛已沒諸將未曾經到此地獨周全斌兩次進剿暗曉情形。可速將赤嵌密築炮臺設大熕船十隻把守鹿耳門。再令一將督舟師往澎湖禦之。澎湖固守則東寧可以高枕。」錫范曰「督熕船守鹿耳門者非楊祥不可。」經從錫范請。第出禦澎湖未有其人。顏望忠曰「望忠受恩兩世當此危急之際敢惜微驅而不向前乎」經大悅撫忠背曰「今日得公前去余復何慮到澎當相地擇險據要設備以待」忠領命。經令洪旭抽各鎮屯田者十之三又撥勇衛、侍衛各半旅共萬有餘人分配大熕船二十隻、鳥船趕繪各十隻合戴捷、薛進思、林陞、林應等舟師禦敵。又令劉國軒帶一旅守雞籠山何祐帶一旅守大線頭。　　三月顏望忠至澎湖就娘媽宮屯設大營於左右峙各整炮臺令戴捷、林陞二鎮守之。　　四月施琅見船隻已備遂會藩、院調諸投誠官鄭鳴駿、黃廷、鄭纘緒、何義、陳煇、楊來嘉、陳蟒、林順、楊富等兵分配飛題報出師日期將大隊舟師出銅山。十五日開洋。是夜三更。至清水墘即澎湖港忽煙霧四合颶風大作狂濤疊至橫湧衝繫。琅等舟師不能成棕各飄散靡定。天明周全斌、陳暉、鄭鑽緒諸船或漂碣石、甲子、南澳、銅山者不一。斯役也失船雖少損壞甚多。琅等陸續仍收回廈門。具文申報請藩、督院會題再請寬限俟修葺船隻然後興師。　　五月琅等悉同海澄。顏望忠列船澎湖後偵知琅等船隻被颱風打散仍收回廈門申文寬限亦即報經。六月經馳令薛進思同林陞守澎湖各島。調顏望忠所帶諸軍與戴捷等船隻班師回臺灣。經大犒賞。令勇衛、侍衛之半旅仍歸伍。其各鎮調撥之三者仍歸屯所耕作。劉國軒、何祐等陸師亦令其回。　　七月勇衛黃安病故。經大悲慟厚葬之以其子為婿。　　八月以諮議參軍陳永華為勇衛永華港洲人陳鼎之子同安學弟子員。初兵部侍郎王忠孝與談時事大有經濟遂薦於成功。功用之。迨至敗兩島退守銅山遁回臺灣。患難之際與洪旭籌畫相從剖心不貳。故鄭經毋論大小悉諮之。其舉止翩翩有輕裘緩帶之風。迨授任勇衛益加心思不惜勞苦。親歷南、北二路各社勸諸鎮開墾栽種五穀蓄積糧糗插蔗煮糖廣備興販。於是年大豐熟民亦殷足。又設立圍柵嚴禁賭博。教匠取土燒瓦往山伐木斬竹起蓋廬舍與民休息。以煎鹽苦澀難堪就瀨口地方右修築坵埕潑海水為滷暴曬作鹽上可裕課下資民食。華見諸凡頗定啟經曰「開闢業已就緒屯墾略有成法當速建聖廟、立學校。」經曰「荒服新創不但地力侷促而且人民稀少姑暫待之將來。」永華曰「非此之謂也昔成湯以百里而王、文王以七十里而興豈關地方廣闊實在國君好賢能求人材以相佐理耳。今臺灣沃野數千里遠濱海外且其俗醇使國君能舉賢以助理則十年生長、十年教養、十年成聚三十年真可與中原相甲乙。何愁侷促稀少哉今既足食則當教之。使逸居無教何異禽獸須擇地建立聖廟、設學校以收人材。庶國有廣士邦本自固而世運日昌矣。」經大悅允陳永華所講。令擇地興建聖廟設學校。於承天府鬼仔埔上鳩工築豎基址大興土木起蓋。
---
　　康熙五年丙午附永曆二十年正月建立先師聖廟成今臺灣府府學是也旁置明倫堂。又各社令設學校延師令子弟讀書。議兩州三年兩試照科、歲例開試儒童。州試有名送府府試有名送院院試取中准充入太學仍按月月課。三年取中式者補六官內都事擢用陞轉。　　三月經以陳永華為學院、葉亨為國子監助教教之養之。自此臺人始知學。　　六月謠傳水師提督施琅船隻修葺完備業已咨請靖藩耿繼茂、總督李率泰又欲出師進攻澎湖。鄭經令林陞遣偵探入內地細查飛報以便備禦。　　七月偵報「水師出船日期無定」。忠振伯洪旭字念盡曰「南風將過西風迅烈今歲決未敢東顧。但諸島失守幸得東來。雖土慌蕪賴復甫材幹勤督開墾集眾煮海調度井井業已就緒。茲又建聖廟、設學校大興文教。將來之昌盛可指日而待也。但文事武備兩者不可缺一。慎勿以天塹足恃遂爾偷安忘戰況琅素抱韜略心懷怨恨加之周全斌兩次過臺水務地方諳熟必能自請東征。當勤訓練操演一旦有警便可禦敵」。經曰「念盡言出金石自當銘佩」隨通行各鎮營「凡農隙時務教習武藝弓矢。春秋操演陣法」。旭曰「地方已定船隻第一緊要。況東來已有數載諸熕熕船、戰艦悉將朽爛。速當修葺堅牢以備不虞。經是之即檄南北路各鎮著屯兵入深山窮谷中採辦桅舵含檀令匠補葺修造。旭又別遣商船前往各港多價購船料載到臺灣興造洋艘、鳥船裝白糖、鹿皮等物上通日本製造銅熕、倭刀、盔甲並鑄永曆錢下販暹羅、交趾、東京各處以富國。從此臺灣日盛田疇市肆不讓內地。　　八月呂宋國王遣巴禮僧至臺頁問。經令賓客司禮待之以柔遠人。巴禮僧求就臺起院設教即天主教。陳永華曰「巴禮原名化人全用詐術陰謀人國決不可許之設教」。經笑曰「彼能化人本藩獨能化彼」。賜以衣冠令巴禮僧去本俗服飾穿戴進見如違梟首。巴禮僧更衣入行臣禮。經諭「凡洋船到爾地交易不許生端勒擾。年當納船進貢或舵或桅一。苟背約立遣師問罪」。巴禮僧叩首唯唯不敢提設教事。遣之歸。　　忠振伯洪旭偶沾寒疾經令醫調治朝夕巡視。奈年老憂勞過度遂不起。大慟曰「經何不幸喪此元老」親為治喪祭奠擇葬盡禮。以其子磊為吏官、永華之姪繩武為兵官、楊英為戶官、葉亨為禮官、柯平為刑官、謝賢為工官、馮錫范為侍衛、劉國軒為左武衛薛進思為右武衛、柯祐為左虎衛。　　九月陳永華安插已定船隻整備又加年豐但寸帛尺布值價甚高皆由設法未稠故不流通。啟經曰「諸島沿邊遷移業已三載清朝亦知我們株守而無西意。然臺灣遠隔汪洋貨物難周以致興販維艱。當令一旅駐劄廈門勿得騷擾沿邊百姓善與內地邊將交便可接濟並無偵探邊事。且澎湖不用重兵把守只留一鎮潮防飛報可矣。」經曰「此論誠是。第未知差撥何將」華曰「撥將即當撥兵今日兩衛之軍不可移動分屯之眾恐失農時。前有鎮海太武山江勝乳名欽漳浦人。紫面長鬚勇略可人聚集數百人曾差親信江棟來納款未曾啟請。藩主可用此人令鎮廈門交通庶免撥將調兵之熕。」鄭經允請即以江勝為水師一鎮駐劄廈門。勝接印劄隨整船到廈。　　時廈門有陳白骨、水牛忠等招納亡命千人侵掠沿邊內地。勝令人招架之不從督兵與戰勝失利遁泊銅山。思難與敵聞粵東之湖陽人邱煇綽號『臭紅肉』年少猛勇糾眾出踞達濠結茅為屋造八槳船、舟古艚與蛋家蛋家即同庚船漁船交好引港搶掠潮陽、揭陽、惠來、海豐、澄海、饒平一帶地方乘潮往來出沒無常官軍莫禦人眾強盛遂率船往達濠依煇訴告戰敗請助一旅。煇曰「當如命安敢辭」勝拜謝煇。朝夕盤桓情誼相契結為兒女姻。　　十月邱煇整船同勝師至廈門勝從崎尾登岸水牛忠、陳白骨共敵勝。戰未幾合忽邱煇大隊就水仙宮登岸突出圍擊。白骨同水牛忠大敗搶船遁去。勝收其眾大謝煇煇仍同達濠。勝踞廈門斬茅為市禁止擄掠平價交易。凡沿海內地窮民乘夜竊負貨物入界雖兒童無欺。自是內外相安邊疆無釁。其達濠貨物聚而流通臺灣。因此而物價平洋販愈興。　　十二月經撤守澎湖薛進思等兵回臺灣開墾。第十四卷施提督兩疏進剿　王巡撫遺疏開界
---
　　康熙六年丁未附稱永曆二十一年正月有河南人總兵孔元章在京候補陳情願往臺灣招撫立功。奉旨「准其馳驛入閩與藩、院商配招撫。」　　五月元章至福建。航船過臺傳宣朝廷德意招撫。經厚待元章以「臺灣遠在海外非中國版圖。先王在日亦只差『薙髮』二字。若照朝鮮事例則可。」元章回水師提督施琅憤甚上疏曰「為邊患宜靖逆賊難容謹陳蕩平機宜以效忠款以奠永安事。竊照鄭賊負嵎海上久阻聲教致乾剿討。遁竄臺灣絕島恃險負固。雖戢翼斂跡而蜂蠆有毒沿邊將為不軌。堂堂天朝萬國賓服豈容餘灰以滋蔓患日者朝廷廣開鴻仁遣官招徠德至寬大。茲總兵孔元章招撫回歸只稱有『的確公議』。臣密詢押船官林元勳渡載孔元章往臺灣探賊中情形未必歸誠實意。使果傾心向化則海靖邊寧無庸計論。今使命兩次到彼並無的當偽官同來輸誠惟聽口傳豈可憑信倘復頑梗如故似難中止。臣荷恩深重與賊仇不共戴視此逆賊跳梁能無扼腕雖躬履險阻身歷波濤亦必滅此朝食。伏思賊黨盤踞於臺灣沃野千里糧食匪缺。上通日本下達呂宋、廣南等處火藥軍器之需、布帛服用之物貿易備具。兼彼處林木叢深堪於採造舟揖以致窮島一隅有熕南顧。為今之計順則撫之逆則剿之。若恣其生聚教訓恐養癰為患且此時經制船隻尚堪遠駕過洋舵梢現有可選。遲之數年船隻久壞再造則損內帑之金舵梢撥散召募安得慣洋之人萬一蠢動實費驅除。以臣愚見不如乘便進取以杜後患。夫興師所難在於招兵、措餉、製器、造船。今欲大舉所不庸計慮者。閩省水師官兵共一萬有奇經制陸師及投誠閒曠官兵為數不少皆為防海而多設也就水師中選撥精銳者可得六七千海澄公臣黃梧標下慣海並壯練者可擇選二千有奇乘投誠尚未撥散內多有慣海舵梢及精銳者可選擇數千。此數若未敷足用就與陸師中酌選湊共二萬便可為勁旅兵在精不在多也。閩省全轄大小戈船共二百隻選撥一百七十隻小快哨一百隻選撥七十隻其餘留為防汛及載糧糟、傳報往來軍情之用。應再造大水舟居船十餘隻以充前鋒另造渡馬船二十餘隻便於配載。計此新造三十餘隻之船為費不多。其經制大小戈船現在題請例應大修。伏乞動部給此應修銀兩發付修茸。不用溢額增加舟揖業已堅牢。將豫備之兵糧船器充東征之戰勝攻取無煩徵召不事蕩費。戮力討平海甸永清誠長便之舉也惟是航海遠征後先抵岸各兵湊集非親征訓練臨時難以信恃。兵額既定分撥八千為水在船以接戰一萬二千為陸登岸以進取。臣將此二萬之師分為水陸躬督擇練。加之數月將得兵心兵如將意方可渡海遠征。至於選任將領疇堪前矛疇堪後勁必其經歷戰功身先士卒夙有成效者乃堪委任。臣於閩中經制及投誠將領稔知有素。另俟命下之日會議選撥定數具冊報聞。臣矢志報國敢遺餘力第思任維艱而責綦重伏乞皇上賜臣稍以便宜得於軍中申嚴號令庶膚功克奏。當密敕督、撫、提諸臣會商妥確催督修造戰船備足糧餉選調官兵付臣整練完備相機進取。居者行者各盡更力則動出萬全。前次東征兩阻風濤之險逆賊雖末撲滅人謀亦未允臧。投誠官兵眷口多在彼處新附人心參差未一。鳩烏合之眾以事敻海之表其未至誤公者誠賴國家之福。臣奉有成命勉應擊楫固逆知其難也。今臣思選撥將士修茸船隻操練習熟紀律嚴明成算在胸故敢慮勝而動。蓋澎湖為臺灣四達之咽喉、外衛之藩屏。先取澎湖勝勢已居其半。是役也當剿撫並用。舟師進發若據澎湖以扼其吭大兵壓近賊膽必寒遣員先宣朝廷德意。如大憝熟勢窮革心歸命抑黨羽離叛望風趨附則善為渡過安插可不勞而定。倘執迷不悟甘自殄絕乃提師進發次第攻克端可一鼓而收全局矣。但遠征外島風信靡常當假以歲月不可限以定期。臣整備舟師枕戊待時或急據以掩襲或慎重以制勝。奏捷遲速雖難預定然滿腔血誠賊一日未滅臣一日未安。籌度時勢定當掃餘氛而拯黎元義不可以賊遺君父之憂。且數年以來沿邊江、浙、閩、粵弓多設水陸官兵佈置錢糧動費倍增皆為殘孽未靖之故。如臺灣一平防兵亦可裁減地方益廣歲賦可望民坐得寧邊疆永安。誠一時之勞萬世之逸也。若以臣言可採伏乞皇上勑部議覆施行。　　十月孔元章至京覆命以其無定局而中止。　　十一月十六日施琅『講剿疏』上。
---
　　康熙七年戊申附稱永曆二十二年正月初十日奉旨「渡海進剿臺灣逆賊關係重大不便遙定。著施琅作速來京面行奏明所見以便定奪。並召鄭鴻駿、鄭纘緒、周全斌、何義等入京分陳煇、黃廷、楊富、陳蟒、楊來嘉等於各省兵屯田。」施琅接報即欲登程第分撥未定志切進剿又盡陳所見密奏「密集為遵旨盡陳所見緣係克取海上情形面奏難盡謹詳瀝披陳仰祈睿鑑事。竊照鄭成功倡亂二十有年恃海島為險蔓延鴟張荼毒生靈故當時不得不從灌折地絕其派取之路。嗣而皇上廣開德意招徠撫餒漸散其黨。鄭成功疑懼乃遁臺灣以為兔窟。又幸天心厭絕遂促其亡。康熙元年間兵部郎中黨古裡往閩公幹臣備將逆島可取之勢面悉代復上疏密陳。荷蒙愈旨仰藉天威數島果一鼓而平。逆薛鄭經竄逃臺灣負嵎恃固。去歲朝廷遣官前往招撫未見實心歸誠從來順撫逆剿大關國體豈容頑抗而止伏思天下目統胡為一鄭經殘孽盤踞絕島而折五省邊海地方畫為界外以避其患自古帝王致治得一土則守一土安可以既得之封疆而相割棄況東南膏腴田園及所產魚鹽最為財賦之蔽可資中國之用不可與西北長城塞外風土為比。倘不討平臺灣匪特賦稅缺減民困日蹙即防邊若永為定例錢糧動費加倍輸外省有限之餉年年協濟兵食何所底止又使邊防持久萬一有懼罪弁兵及冒死窮民以為逃竄之窟遺害匪淺似非長久之計。且鄭成功其子有十遲之數年長成群強假有一二機覺才能收拾黨類結連外國聯絡土番羽翼復張終為後患。而我沿邊各省水師雖佈設周密然臣觀之亦只區守汛口。若使之出海征剿擇其精銳習熟將兵實亦無幾。況後來慣者老、練者任何可恃禦臣蒙皇上逾格擢用恩澤深重分應圖賊以盡厥職。每細詢各投誠之人及陣獲一二賊夥備悉賊中情形審度可被之勢故敢具疏密奏。蒙旨宣召微臣進京面奏謹將臺灣剿撫機宜為我皇上陳之查自故明時原住澎湖百姓有五六千人、原住臺灣者有二三萬人俱係耕漁為生。至順治十八年鄭成功新帶水陸偽官兵並眷口共計三萬有奇操戈為伍者不滿二萬。又康熙三年間鄭經復帶去偽官兵並眷口約有六七千為伍操戈者不過四乾。此數年來彼處不服水土病故及傷亡者約有五六千歷年過來窺犯被我水師擒殺亦有數千陸續前來投誠者計有數百。今雖稱三十餘鎮多係新拔俱非夙練之才或管五六百者、或管二三百者不等。為伍賊兵計算不滿二萬之眾船隻大小不上二百號。分為南北二路墾耕而食上下相去千有餘里。鄭經承父餘業智勇無備戰爭匪長。其各偽鎮亦皆碌碌之流又且不相浹協。賊眾散處耕鑿自給失於操練終屬參差不齊。內中無家眷者十有五六豈甘作一世鰥獨、寧無故土之思但賊多係閩地之人其間縱使有心投誠者既無陸路可通又乏舟楫可渡不得不相依為命耳。鄭經得馭數萬之眾非有德威制服實賴汪洋大每駐之錮禁。如專意差官住招則操縱之權在乎鄭經一人恐無率眾歸誠之日。若用大師壓境則去就之機在乎賊眾鄭經安能自主是為因剿寓撫之法。大師進剿。先取澎湖以扼其吭則形勢可見聲息可通其利在我。仍先遣幹員往宣朝廷德意若鄭經勢窮向化便可收全績。倘頑梗不悔俟風信調順即率舟師聯直抵臺灣。拋泊港口一股往北路笨港蚊港、海翁窟港海尪窟港口或用招誘、或圖襲取使其首尾不得相顧自相疑惑疑則其中有變。賊若分則力薄合則勢蹙那用正用寄隨機調度登岸次第攻擊。臣知己知彼料敵頗稔卒節制之師賈勇用命可取萬全之計。倘賊踞險固守則先清剿其村落黨羽撫輯其各社土番。窄狹孤城僅容二十餘人。用得勝之兵而攻無援之城使不即破將有垓下之變賊可計日而平矣。夫興師惟慮募兵措餉。今沿邊防守經制及駐劄投誠閒曠官兵皆為臺灣而設聽臣會同藩、公、督、伯、提、鎮諸臣挑選調撥慣海者撥為舵梢慣戰者練為戰兵擇其精銳有腳跟者方可用充徵旅無事徵募動費之繁。此等兵餉徵亦用、守亦用與其束手坐食於本汛孰若簡練東征於行間至修整船隻就於應給大修銀兩內領修可無額外動支。船隻未移用則浙、粵二省水師亦為防海設立均可選用。仍行該督、提選配官兵各舉總兵一員領駕協剿。然遠征絕島所謂浙、粵二省船隻海船須用慣熟澎湖、臺灣港路舵梢數人就於福建投誠官兵內挑選分配。如投誠兵中選配不足則將投誠兵查其老弱者汰退別募慣洋之人頂補糧領。因此現在兵額糧餉不須分外加增無煩夫役輓輸。安配定妥等候風期。毋論時日風信可波立即長驅利便之學誠莫過於此者。茲既調用浙、粵二省船隻則臣前疏請造水艍船十餘隻、渡馬船二十餘隻二項俱就於二省中船隻改修應用可省新造之費。但水路行兵出海水深則用大船進港水淺則用小哨。今當新造小快哨一百隻以為載兵進港及差撥哨探之用。又當新造小八槳二百隻每大船各配一隻到臺灣臨敵之時可以盤載官兵蜂擁而上其小快哨每隻新造只用價銀四十兩小八槳每隻新造只用價銀十五兩二項共該用釵七千兩為費不多。若臺灑一平則邊疆寧靜防兵可減百姓得亭昇平國家獲增餉稅沿邊文武將吏得安心供職可無意外罪累臣前疏故曰『一時之勞萬世之逸也』。臣荷國厚恩職任閩鞋水師平賊報稱分所宜然。且目擊遷民之困、心切父弟之仇故靡刻不以滅賊為念少盡臣、子之職。然航海遠征調兵遣將乃國家大事出自皇上睿裁。其餘興師應行事宜臣前疏已經奏明仰祈睿鑑俯賜全覽施行。」疏上留中。　　四月部文到閩催施琅進京琅即進京陛見。授琅內大臣裁水師提督缺悉焚諸戰船。設總兵一員鎮守海澄以馬化騏任之。次第催撥各投誠官兵分配外省開墾。　　六月水師提標遊學鍾瑞原同郭義、蔡祿獻銅山投誠者見琅留京水師缺裁而移駐信到乃與中軍守備陳陞謀劫海澄遣人出廈門通江勝。勝代瑞轉請於經。經接啟大喜即遣統領顏望忠帶熕船十隻到廈門同江勝接應鍾瑞。瑞謀不密業為陸路提督王進功所知密召騎步星夜來海澄擒瑞。瑞知謀洩兵至情急棄妻子隻身奔出界外登太武山放火。適有透越船載瑞過廈門見江勝、顏望忠。忠知事不可為同瑞過臺灣面經陳其『負恩叛銅山』之罪。經曰「此乃萬二、萬七奸謀非爾所能左袒者。今誠心來歸竭力相助切勿疑二」瑞即首稱謝。經與瑞改其姓為金各漢臣援授剿後鎮。王進功知鍾隻身逸去會藩院諱其謀叛報瑞出禦海賊陣亡蔭其二子守備。　　廣東巡撫王來任巡視邊海。見流民顛沛屢欲會疏開復苦無同心。迨病危嘆曰「此表未盡不但負吾民且深負吾君」遂書遺疏曰「題為微臣受恩深重捐軀莫報謹將臨危披瀝一得之愚仰祈睿鑑臣死膜目事。臣以一介庸流荷蒙皇上不棄葑菲簡拔茲任。才不稱官事多叢脞頃接邸報蒙部院考臣不能興利除害奉旨革職。臣負委托實當其辜臣接邸報之日正臣沈痾之時。臣所患之病在胃不得受食茹則復吐。初擬尚可救藥少緩須臾之死。不意病勢日篤危在旦夕生還闕下無得望矣伏念臣蒙世祖章皇帝豢養之恩由通政司參議陞補參政陞補西城監察御史。奉差巡視陝西茶馬陞大理寺少卿、陞順天府府尹。康熙元年二月內蒙皇上陞臣勳襄撫治。適值會剿西山房縣郝堯寄等賊奉旨敕臣僱夫肩運糧草。爾時房竹一帶久為賊踞路徑不通民夫裹足不前。臣躬自開闢山徑疏通河路直抵上龕再至砮石、安塘傳遞始得轉輸接濟。又兼圖、穆兩將軍統領滿、漢大兵駐發進剿夜以繼日了不遑安處。遇巖澗險峻之地卒多步行。籌慮勞實傷心脾。及事竣凱椗臣亦奉命裁缺回京候補即患病臥治數月復蒙皇上補臣粵東力疾赴任。自康熙四年八月十三日受事兩年錢糧鹽課等項俱幸全完。地方民生利病雖不能盡除然臣曾陳六大害請旨永禁。其有不便於民者臣不憚彈厥心力整剔而安全之。而民困若猶未甦者皆短於才耳而心則不敢自安也臣自九月舊病復作因當大計與京察而並舉不敢入告。由是而病入膏盲至此已追侮莫及矣。臣上有六旬之老母、下有黃口無知之諸孤均不足念。惟臣自勳撫以至今日虛糜大官之俸約四年有餘受恩未報死不瞑目臣在粵兩載地方之情形臣頗深悉。皇上孜孜求治臣有真知灼見至死不言不幾仍負罪於地下乎謹披瀝為皇上陳之一、粵東之兵各宜速裁也省會平藩甲兵與四翼總兵官有城守都司兵丁順德有水師提督兵又有水師左右二路與高、雷、潮、廉、饒、瓊等各鎮兵潮州又有續順公兵此外各州縣又有城守兵丁是無地非兵。每年計費糧餉二百四十五萬本省起存地丁鹽課雜稅共計一百二十餘萬尚需外省協濟一百餘萬。是朝廷實有此疆土不能有其賦稅而且用他省之銀以養兵。且養兵不在沿海邊界而盡在腹裹之地兵多更無益也。臣謂國用耗蝕全在兵而民生困苦亦擾於兵。省會之兵既有平藩雄師坐鎮已得居重馭輕之勢。其餘九府不過聲勢犄角酌其要害量設防守。如遇小盜竊發。城守一旅便叮消弭。若山海巨盜有平藩之師可以隨時進剿是兵不貴多也。廷講不肯減兵不悉地方情形。恐議裁兵一旦有事首尾不應不肩其過。今粵東山海之伏莽已靖所有者不過朝聚暮散雞鳴狗盜之徒耳兵實貴減也。一、粵東邊界急宜展也粵負山面海疆土原不甚廣。今槩於邊海之地再遷流離數十萬之民每年拋棄地丁錢糧三十餘萬兩。地遷矣又在在設重兵以守其界之地立界之所築墩臺、樹樁柵每年每月又用人夫、土木修整。動用不貲不費公家絲毫皆出之民力。未遷之民日苦於派答。流離之民各無棲止死喪頻聞。欲民不困苦其可得乎臣謂將原遷之界急弛其禁招徠遷民復業耕種與煎曬鹽斤。將外港、內河撤去樁柵聽民採捕。將腹內之兵盡撤駐防沿海州縣以防外患。於國用不無可補而祖宗之地又不輕棄更於民大有裨益也。如謂所遷棄之地兵雖少而禦侮之患甚大臣思設兵原以扞衛封繼而資戰守今避寇侵掠、慮百姓而資盜糧不見安壤之策乃縮地遷民棄門戶而守堂奧臣未之前聞也。臣撫粵二年有餘亦未聞海寇侵掠之事。所有者仍是內地被遷之民相聚為盜。今若展其疆界即他盜亦賣刀買犢耳。捨此不講徒聚議以求民瘼皆泛言也一、香山之橫石磯口子宜撤也當年遷立邊界之時以香山不可棄議設官兵防守比土。香山外原有澳彝以其言語難曉不可耕種內地既無聚劄之地況駐香山數百年遷之更難昨已奉命免遷矣。是縣與澳皆為內地矣。所宜防者防其通外海耳。當時奉行者乃於橫石磯立一口子。食糧米計口而授每幾日放一關。其一切用物皆藉幸禁稽查留難勒擾不許出。縣與澳共口數萬斷絕往來生業坐食致困愁苦難言。若論其地未遷則為界內之人其橫石口子似宜免設使其人得貿易於內以通有無。准於澳內設兵防其通海接濟庶民彝可以長活。若仍立口子即有糧米出曜彼地之人即絕生業何處有銀買米臣謂不過數年則其人皆枯褐矣以七三事皆功令所甚嚴諳臣之所忌諱。臣屬纊之謀毫無所私總以身在地方目擊情形為此仰體皇上子惠元元至意以盡公忠一念之誠不得不瀝血上言。臣雖生不能報國死亦可以無憾矣。伏乞皇上敕即議施行」是時四海無事天子厭兵。閔王來任遺疏暨李之芳諫『勿遷移』疏上惻然深知邊疆遷斥流亡之慘隨差都統特等巡視會勘。兩廣總督周有德同特等睹邊民執香跪接道路喜皇仁之踴躍見棲止失所憫流離之顛沛即去溪河樁柵便民採捕資生。其近界外之民准出開墾。隨具疏曰「題為展界設防既奉特旨遷民望恩甚切亟懇復業早濡皇仁事。竊惟粵東沿海地方設立邊界將界外之民遷之界內。今蒙特遣都統特等前來會勘海邊安設兵將防守封疆。粵民聞之遠近悅服。臣等自潮城抵惠、嘉所過都邑黃童白叟無不焚香頂祝。遷民千百成群歡呼載道擁臣等馬首號訴云『自立界以來盡失舊業乞食無路。今聞皇恩開界安民。小民可望復業有如甦生。但懇早開一日早救一日之命』立隨泣下處處皆然。臣喜見其歡呼之情又不忍見其愁苦之狀隨加意撫慰宣佈朝廷德莫不踴躍。臣思前此之界原以絕接濟之弊。我皇上仁同天地、明見萬里遷民失業久在睿鑑之中。臣今身任地方之責目睹流離之慘若候會勘之後方請安插恐時日尚緩不能待命。臣歷行界外一望青草徑路阻蕪即令民皆復業力難一時開墾。又須早示招徠預備牛種需之歲月方可資生。臣不得不陳情形為民請命伏乞皇上憐憫遷民望恩之切敕下臣等勘過地方安設兵將後一面即同該管府縣查照遷民舊籍給與前業親行安插不許豪強隱佔欺凌亦不許無賴匪類影射混冒。及今急為料理明春庶可耕種。遷民早還故土即救旦夕之危地方早得安靜錢糧亦得起科。臣仍申飭郡縣嚴行保甲時加稽察。其有官兵設防於外亦不患有奸人交通接濟之弊。至於無主荒田列冊彙報酌議屯兵統候臣等會勘事竣另疏外仰體皇上愛民之心從地方起見特先籲陳伏乞睿鑑採擇施行。」聖祖仁皇帝隨允周有德之請並裁二路水師暨饒鎮等兵。第十五卷明尚書入閩議撫　范總督抵任上琉
---
　　康熙八年己酉附稱永曆二十三年二月奉旨展界民賴復業。各省督、撫雖依例題詩開復然臺堡之禁末若粵地之便。王來任、周有德粵之邊民感頌建祠春秋祭祀。　　六月上覆命刑部尚書明珠滿洲人後官拜相、兵即侍郎蔡毓榮後官雲貴總督入閩與靖藩耿繼茂、總督祖澤市議撫齊集泉州府。加興化知府慕天顏卿銜顏字扶極號鶴鳴順治乙未進士陝西靜寧州人後官至總漕部院同都督僉事季佺齎詔書往臺灣招撫鄭經。十二日到澎湖守澎總兵劉憲忠、安撫司薛常霖將天顏等船移入雙頭港溝泊飛報鄭經。二十二日經差鑾儀陳慶篤大鳥船來接因阻颱風至七月初三日方到澎湖。初四日揚帆初六日抵臺灣經令協理刑官柯平、協理禮官葉亨延接館驛。平曰「荒蕪海區波浪險惡有辱降臨。但此番敕書定是孔元章有甚麼粧點處」顏曰「元章覆命力奏臺灣風景與內地無甚懸殊且貴藩主向化之心有日所以皇上大悅特命內即重臣齎敕前來泉州遣弟渡海代宣德意以安五省邊民。諸大人各有書致意。」平日「苟能如老先生所言則百姓幸其」著禮官都事黃策奉陪。平、亨持明珠等書同經。經雖禮待二使而不肯接詔。惟開明珠書曰「嘗聞安民之謂仁識時之謂智。古來豪傑知天命之有歸信殃民之無益決策不疑委身天闕慶衍黎庶澤流子孫。名垂青史常為美談。閣下通時達變為世豪傑比肩前哲若易易耳。而姓名不通於上國、封爵不出於天朝浮沈海外聊且一時不令有識之士為惋惜耶今幸聖天子一旦惻然念海濱之民瘡痍未復其有去鄉離井遠流海嶼近者十餘年、遠者二十餘載骨肉多殘生死茫然。以為均在覆載之甲孰非光復之責稅車閩甸會同靖藩、督、撫、提賞諭宸衷禮當先之以信耑太常寺卿慕天顏寺都督僉事季佺等聞於左右。閣下桑梓之拋無論聖天子痌瘝至意所當仰體不遑即閩之黃童由叟大都閣下之父老子弟而忍令其長相離散耶況我國家與人以誠、待人以信德意咸孚遐邇畢達。是草書一統之盛振古無儔窮荒絕域尚不憚重譯來朝閣下人中之傑反自外於皇仁者。此豈有損朝廷哉但為閣下惜之耳誠能翻然歸命使海隅變為樂土流離復其故鄉閣下亦自海外而歸中原不亦千古之大快而事機不可再得者乎我皇上推心置腹具有璽書。閣下宣讀之餘自當仰見聖主至仁至愛之心。佇侯德音臨穎神往」云。　　初七日經大會文武與天顏二使會議曰「本藩豈不能戰因念生靈荼苦故做張仲堅遠避海外。一自癸卯東來業已息兵。又何必深求耶苟能照朝鮮事例不削髮、稱臣納貢尊事大之意則可矣。」天顏曰「朝廷頻頻遣使招撫者亦是憐貴藩忠誠不忘舊君。若翻然削髮歸禎自當藩封永為聖朝柱石。不然豈寡樓船甲兵哉」經田「先王在日前後招撫者亦只差『削髮』二字。本藩焉肯墜先王之志」住旬日各執意見議未定。天顏欲其遣使報命經令禮官葉亨、刑官柯平二人齊復明珠書曰「蓋聞麟鳳之姿非藩籠所能囿英雄之見非遊說所能惑。但屬生民之主宜以覆載為心使歧行啄息咸潤其澤匹夫匹婦有不安其生者君子恥之。頃自遷界以來五省流離萬里坵墟是以不穀不憚遠隱建國東寧。庶幾寢兵息民相安無事。而貴朝尚未忘情以致海濱之民流亡失所心竊憾之閣下銜命遠來欲為生靈造福流亡復業海宇奠安為德建善。又所傳『免削髮不登岸』等語言頗有緒。而台諭未曾詳悉唯諄諄以迎敕為辭。事必前定而後可以寡悔言必前定而後可以踐跡。大丈夫相信以心披肝見瞻磊磊落落何必遊移其說特遣督理行營兼管刑官事柯平、監軍兵部郎中葉亨等面南妥當。不穀躬承先訓恪守丕基必不敢棄先人之業以圖中時之利惟是生民塗炭側焉在懷。倘貴朝果以愛人為心不穀不難降心相從尊事大之禮。至通好之後巡邏兵哨自當弔回。若夫沿海地方俱屬執事撫緩非不穀所與焉。不盡之言惟閣下教之俾實稽以聞。」令天顏與季佺渡海入泉州。　　顏與平議見明、蔡二位禮天顏見其書出語平、亨曰「貴藩主書內有『麟鳳之姿非藩籠所能囿』人性天地問惟昊天之子可云『不囿』。若貴藩主不囿於藩籠是臺灣尚非其寄托也。又云『英雄之見非遊說所能惑』此乃戰國之時朝秦暮楚非今日大一統之論也。茲九重之上特布恩綸遣大臣費敕前來。余又以三品京秩卿命渡海而以遊說視之所謂擬人不於其倫也。至於『通好之後』句愈謬矣夫兩大相偶力敵勢並始可謂之通好通好者議和之實。今我朝廷以四海萬國之尊九夷八蠻莫不來賓而臺灣乃海外一隅欲匹夫行抗強弱之勢毋論智愚咸知今形於書內是紙上甲兵夫復何益總之今日之事不成於朝廷無所損成則於貴藩主有所益。而明、蔡諸大人是善體皇上之心雖不深加過問倘一朝上聞則大事決裂而不可挽回。大事不成五省濱民莫不歸咎於貴藩主上干天和端在此也。」平起謝曰「老先生所教甚明此掌椽者之過也。」天顏曰「此姑置之。然明、蔡二位大人欽差入閩雖公、督、撫、提見之皆由角門而入偏坐。汝二位報使亦然。」平曰「國有大小使實一體。」執行客禮。如是數日未會天顏乃設議於聖廟相見。柯、葉二人不敢抗由角門而入。明珠大悅天顏有應變之才。柯平總執「朝鮮事例不肯薙髮。世守臺灣稱臣納貢而已。」議未成。明珠會耿繼茂、祖澤沛許其『藩封世守臺灣』題請。但既受封稱臣豈有異其制、別共服乎此是彼之使者未通融耳。繼茂專書有曰「國家欲延攬英雄以安邊民故不惜詔使前來。今既允藩封予守臺灣其侈已極殿下既然稱臣又何異制大丈夫當誠來誠往不必過於拘泥徒費筆舌僕僕於波濤之間也。」云云。明珠合督、撫、提共書曰「承台教所示及使員所陳並即上達宸衷。聖天子明見萬里曲體其情。但以閣下為中國之人不宜引朝鮮之例。閣下以荒外自居朝廷以一體相待九重至意高厚何如恭錄頒賜不佞等論旨閣下誠為捧繹豈非大哉皇言千載希遘者乎夫稱臣納貢既已遵國制定君臣之義譬猶父子。從無父子而異其衣冠豈可君臣而別其章服此剃髮一事所當一意仰從無容猶豫者也。況守臺灣今恭蒙皇上不吝曲從閣下之孝而尊一王之典制閣下何不隨臣子之分忠孝兩全在此一舉得失利害決於片言我皇上英明神武事無輕發。今日之事既允某留住臺灣又許以高爵厚祿。聖主特出之恩榮閣下以彈丸之地躬逢其盛而不以此時見機速斷即循國制以副聖心竊恐坐失機會時不再來不佞等披肝瀝膽不惜盡言。仍遭太守寺卿慕天顏、都督僉事季佺再渡海廣宣德意。願加三思臨穎翹切」仍令慕天顏、季佺同柯平葉亭再往臺灣勸鄭經遵制削髮。　　經執不薙髮。天顏曰「貴藩乃遁跡荒居非可與外國之賓臣者比。今既欣然稱臣又欲別其衣冠制度此古來所未曾有。伏冀裁決一時安享萬世」」經曰「朝鮮豈非箕子後乎士各有志苟能如朝鮮例則敢從講若欲削髮至死不易事。天顏見其辭嚴切遂辭回。經復明珠書曰「蓋聞兵泵乃不祥之器其事好還。是以禍福無常倚張弱無常勢恃德者興恃力者亡。曩歲思明之役不佞深憫民生疾苦暴露兵革連年不休故遂全師而遠遼絕大海建國東寧於版圖疆域之外別立乾坤。自以為休兵息民可相安於無事矣。不謂閣下猶有意過督之驅我叛將再起兵端豈未開陳軫『蛇足』之喻與養由基『善息』之說乎夫荷堅寇晉力非不強也隋煬徵遼志非不勇也。此二事關下之所明知也。況我之叛將逃卒為先王撫養者二十餘年。今其歸貴朝者非必盡忘舊恩而慕新榮也。不過憚波濤、戀鄉土為偷安計耳。閣下所以驅之東侵而不顧者亦非必以才能為足恃、心跡為可信也不遇以若輩叵測姑使前死勝負無深論耳。今閣下待之之意若輩亦習知之矣。而況大洋之中晝夜無期風雷變態波濤不側閣下兩載以來三舉征帆其勞費得失既已自知。豈非天意之昭昭者哉予所引夷、齊、田橫等事夷、齊千古高義未易冷齒即如田橫不過三齊一匹夫耳猶知守義不屈而況不佞世受邀恩恭承先王之訓乎倘以東寧不受羈糜則海外列國如日本、琉球呂宋、廣南近接浙、粵豈盡服屬若虞敝哨出沒實緣貴旅臨江不得不遣舟偵邏。至於休兵息民以兔生靈塗炭此仁人之言敢不佩服然衣冠吾所自有爵祿亦吾所自有而『重爵厚祿永世襲封』之語其可以動海外孤臣之心哉敬披腹而言仰祈垂鑑」復繼茂書曰「捧接華翰有一誠來誠往延攬英雄」之言雖不能從然心異之。殿下中國名豪天人合徵金戈鐵馬之雄固自有在然諄諄所言無乃襲遊說之侈談豈猶是不相知者之論乎東寧偏隅遠在海外與版圖渺不相涉。雖泥落即曲口與為鄰正如張仲堅遠絕扶餘以中土讓太原公子。殿下亦曾知其意乎貴朝寬仁無比遠者不問以所聞見之事如方國安、孫可望豈非竭誠貴朝者今皆何在往事可鑑足為寒心殿下倘能以延攬英雄休兵為念即靜飭即曲慰安邊睡。羊、陸故事敢不勉承若夫疆場之事一彼一此勝負之數自有天在。得失難易殿下自知亦毋庸贅也。」明珠、耿繼茂等知經恃波濤之險未可招撫遂同蔡敏榮進京覆命。　　九月招撫之議不成。江勝據廈門以不騷擾為事輯和邊界守將亦以寧靜是安。雖汛地謹防而透越不時可通有佩鞍穿甲追趕者明是護送即巡哨屢行有耀武揚威繞出者明使迴避。故臺灣貨物船料不乏於用。時邱煇自踞達濠有年橫行無忌官軍無奈之何。所有擄掠婦女悉係臺灣船隻販買因而室家日多。煇欲以其眾歸鄭經遣人到廈謀之江勝。勝許為汲引煇具啟投勝為轉陳稱「邱煇少年猛勇船隻廣多兵士精壯。今踞達濠實為粵東南面之勁旅。願投藩前效力圖報。」經得啟下六官酌議。陳永華曰「招降納叛自古皆然況邱煇能糾眾備船獨踞達濠。今傾心向化舉眾來歸理應收錄庶可以鼓舞豪傑。」經是之以為義武鎮。遣人齎印劄到達濠據煇。揮集廣、惠亡命以相助且善為交通接濟貨物興販而臺日盛。
---
　　康熙九年庚戌附稱永曆二十四年三月鄭經以廈門、銅山、達濠諸島業有鎮將而舟山、南日一帶守者係初附之將惠安人阮欽為但其心未敢深信況烏合而未經操練當遣一將統之方可。陳永華舉原奇兵鎮黃應老練諳熟堪為將以制之。經令應統柳索、呂勝、藍盛、楊正數健將配船前來與欽為協守。欽為見應等到陽為交好心實貳焉。每欲投誠尚懼呂勝猛勇。值會約分船巡哨欽為與其眾密計乘清晨勝起梳櫛欽為讓勝先勝又讓欽為先。欽為遂起碇帆詐作拖流之狀礙勝船。眾各執器械頂船一鎗刺死勝併收其船入泉州見提督王進功投誠。按即劄副將移駐四川後以平臺功官南澳總兵。
---
　　康熙十年辛亥附稱永曆二十五年沿海豐熟而臺灣秋未大收。鄭經飭諸島守將勿得侵擾百姓與邊將相安。
---
　　康熙十一年壬子附稱永曆二十六年正月統領顏望忠、楊祥會啟「願領兵船徵呂宋以廣地方。」馮錫范曰「呂宋乃黎國埠頭其地並無所產況年已納貢桅舵。今若徵之有三失焉一、師出無名有失遠人之心。二、殘擾地方得之不足為吾臂指三、欲守之。有鞭長不及之勢。況年來安守幸爾豐熟豈可妄興無益之兵」遂止其議。
---
　　康熙十二年癸丑附稱永曆二十七年廣東平南王尚可喜疏請『歸老遼東』朝廷允之。平西親王吳三桂、靖南王耿精忠忠繼茂之子茂於王子歲死忠係襲封亦相繼奏請加平南王例俱報可。　　八月精忠密與摩下諸將謀欲於遷行日反密請潭浦人黃鏞渾捧『六匏朥』為翻譯賷書過臺灣通鄭經。其書略曰「孤忠海外奉正朔而存繼述奮威中原舉大義以應天人速整征帆同正今日疆土仰冀會師共成萬世勳業。」云云。經大喜隨整船隻調撥各屯屯佃歸伍分配。　　十月經舟次澎湖待之。時臺省言「三藩並撤供應浩繁當漸次舉行。」部覆未上而雲南欽差大臣與馬寶不睦寶性暴、殺大人禍及總督、撫、提三桂遂舉兵反。長驅至楚楚撫棄長沙。湖南郡縣望風叛。報至京師即停移兵平南、靖甫二處。詔至精忠與眾謀稍定令鏞過澎湖止經。經亦以其愛嬖死回臺灣。　　浙江巡撫范承謨陞福建總督。抵任後見閩地百姓無依雖曰『開界』而堡臺限守嚴禁依然。遂上疏曰「竊惟古今之時勢」有常必有變人臣之謀國有經必有權。茲當滇南告警變起倉卒。一切關係疆場之事有斟酌權宜、可濟時變者則不得槩執守經之說以疏於事先而忽於未然也。臣就閩省目前情形為我皇上陳之閩人活計非耕則漁。一自遷界以來民田廢業二萬餘頃虧減正供約計有二十餘萬之多。以致賦稅日缺國用不足。而沿海之盧舍畎畝化為選外老弱婦子。輾轉溝壑逃亡四方者不計其數。所餘孑遺無業可安、無生可求顛沛流離至此已極邇來人心遑遑米價曰貴。若不安插倘飢寒逼而盜心生有難保其常為良民者矣。我皇上停止海界之禁正萬民甦生之會而閩地仍生以臺寨為界雖雲展界墾田其實不及十分之一。且臺寨離海尚遠與其棄為盜藪何如復為民業如慮接濟透越而此等遷民從前飄流忍死尚不肯為非今若予以恆產斷無舍活計而自取死亡之理。即釘麻油鐵、絲綢布帛皆奸商、巨賈、勢豪、土棍有力者之所辦窮民亦無此資本何由而濟如慮逼近沿海難免寇侵掠夫海賊可以登岸之處不週數所餘皆海潮湧入之小港時湧時退不能停泊。若設防兵守禦要害則寇亦無隙可乘。設立水師原為控扼巖疆未有棄門戶而反守堂奧之理。自今多事之時海逆不無窺伺。伏乞皇上允臣相度形勢應仍舊者照舊防備應更換者奏請更移。務使將領不得偷安自無以糧齎寇之憂、無透越接濟之弊。兵既衛民民不失所此扞外安內之要著也。從來富國強兵莫有過於漁鹽之利。閩自禁海以來利孔既塞是以兵窮民困。目下青黃不接之際追呼雖頻輪將仍緩。兵丁乏授食之需引領協濟。各省處處添兵、在在索餉安能及期協濟乎今惟有請照『木筏取魚』事例容漁戶沿邊採捕。每十筏聯一甲行以稽查、連坐之法。遇開港之時止許隨帶乾糧不許多攜米穀等物。令就近將領率防兵巡哨督押漁筏朝往暮歸仍照編甲次序灣泊內港聚集一處以便稽察。其採捕之魚十取其一以充國課。此項錢糧或接濟兵餉、或借給遷民如有盈餘或存貯備修船隻。一舉而數善備焉。事有可行臣則相繼設施如不可行決不致貽邊疆之患。中兵餉裕而國用自足荒佃墾而流離可輯催科緩而人心共安矣。　　十一月因雲南貴州、四川三省及楚南有事通行各直省督、撫增修武備。耿精忠心不自安疑有所圖。況其部下惑於圖識之語有曰「七星再拜真天子時福洲火災布政司直街七井一望了然分明火從耳邊起火、耳是耿字也殺盡三山牛出血三山福州別號也身騎白馬軍中止。」之句以惑精忠。忠心動意決。遂招集亡命積蓄糧糗私造器甲。范承謨窺忠有異志業差人往河南聘進士王子玉、曉將王進即王老虎又探尋河南充軍進士郭景汾來閩備用。王進途次浦城為精忠所知差人截候輿藏藩府謨茫然也。第十六卷下漳州啟泰死難　通海上三藩俱舉
---
　　康熙十三年甲寅附稱永曆二十八年二月精忠逆形頗露部曲整齊門守嚴謹。有勸承謨「不可同城恐遭其害。當借出巡以避之據延、建、汀、邵上游號召七閩之師於峽西可以制之。」謨曰「若如此是逼其反也使彼有名。」不聽。三月十五日各官應赴藩衙謨欲託病不去。而巡撫劉秉政到署邀同往謨不疑偕行。甫入大門炮響甲兵突出執承謨。守備廖有功見有變拔刀挺衛獨力難支被殺。承謨遭擒罵「負國逆賊」不去口秉政直奔入府內。福州知府王之義、建寧同知喻三畏、閩縣知縣鞠維謙、侯官縣知縣劉嘉猷一時失駕慌忙無揹。欲馳出避難悉為甲兵砍死。時精忠有密令「凡文武官員走入府內與不動身者活奔出者斬」故捷政奔入。遂反令軍民剪辮自稱『總統兵馬上將軍』。因承謨於幽室四環重壁嚴兵以守之。精忠復差黃鏞過臺灣請鄭經會師且以全閩沿海戰艦許之。「貴藩將水、吾將陸江、浙唾手可得也。」　　經得書以陳永華留守東寧令侍衛馮錫范督諸鎮船隻先行。經統左武衛薛進思、右武衛劉國軒同六官等繼至廈門。　　精忠以巡撫劉秉政為總制使提學道張文韜為吏曹陳望雷、廖廷云為戶曹金鏡、林日光為禮曹蔣得宏、王子玉為兵曹子玉號東珣藩下參領也。好翰墨。薦高兆號雲客為樞密院博士。至乙卯至玉卒精忠乃用蔡紹儀為吏曹即郭景汾也李似柱、鄭章為刑曹夏季旺為工曹蕭震為福建承宣佈政使司呂應鬥為兵備道。以其叔耿繼美為左將軍星夜兼程趣浦城奪踞仙霞關。以曾養性為左軍都督出溫州。以叔耿繼善為宣威左將軍星夜兼程趣邵武奪踞五福、杉關。以馬九玉為饒騎將軍、江元勳為中軍都督、王進為左都尉、徐光武為中都尉、朱鴻弼為右都尉、福州城守副將王可就為前都尉、楊明為前將軍、郭秉興為總兵、原黃巖鎮總兵武狀元武灝為錦衣衛正堂。差官持令箭於十七日到興化府興化總兵馬惟興搶掠剪辮反。十八日到惠安縣守將提標前營守備郭維藩同知縣彭翼袁剪辮劫城中百姓反。十九日至泉州提督王進功剪辮反縱兵焚劫。郡中大亂南、西兩街並瞧褸搜掠徹夜。次日遣標員呂彪齎敕印赴省納款。精忠授進助為平北將軍、何可化仍為興泉道、王者都仍為泉州知府。起南安知縣劉祐為行人同、用福州隆武舉人林之木為晉江縣。獨同安城守張學堯與晉江水師營李尚文約束所部無犯百姓草木亦剪辮反。泉屬諸邑皆下。　　二十二日到漳州府。海澄公黃梧時背生疸。汀漳道陳啟泰聞之即單騎馳中軍吳淑署商議守禦之策。淑曰「有公臺在上非弟所能主。」啟泰是之。馳見黃梧梧曰「兵民嗷嗷思亂恐制馭不得。」泰會其意知無同志之人。遂回衙差役市棺二十二口兒入衙內。將二子交託李倫以為宗祧計。其妻、妾、眾女、嬰倖者悉令其更衣自縊。有幼女哭不肯死泰抱之上吊且叮曰「兒爾先走「爺隨後就來。」悉入於棺虛一柩以自待。令傳漳州知府胡麒琛、同知張全、通判賈登科、龍溪知縣利在三等入獻琛等以「時勢使然奉勸老大人姑暫順從以待時。」泰笑曰「大丈夫苟能竭力與有心人共事是為臣子之職分也。既無同志之人而又力不能禦惟有各盡其事而已本道無他傳爾輩言別。」令人開川堂門諸屬員見其棺橫滿尾咋舌嗟嘆。泰從容自若曰「諸君姑待之熕為吾收殮」望北叩頭起以手中縐巾自縊面不敢容。胡獻琛等哭拜地下為之收殮杰泰字大來遼東蓋州人。鄭經登岸聞其忠貞慷慨令屬縣設祭。備儀仗鼓樂禮葬於漳州東之坂。遣康熙丁已年平復聖祖仁皇帝賜祀其廟。越戊午聖祖再行福、漳二府祀典。謚曰『忠貞』。蔭其二子授汝器官至安徽巡撫。東旭評曰從容盡節慷慨成仁。甲寅殉難惟公一人。是日黃梧剪辮反遣員齎印敕赴福州納款。　　當吳三桂之將反差祝治國、劉定先齎書二、札一、諭二於二十五日到海澄見趙得勝。勝開三桂諭有曰「將軍臨行之時所陳言語至今寢寐不忘。北方奸謀叵測行調余等歸旗內中未免有不善之處。特差該員視治國、劉定先齎來耿藩書一封、鄭藩書一封、黃海澄札一封、興化總兵馬惟與諭一封將軍斟酌鄭氏之書如何送出、耿藩之書如何送投黃海澄之札不妨直與之馬惟興將諭差人送去。速會馬惟興起兵會師錢塘。耿藩顧戀不決但渠甲兵不願北行將軍一呼自能相應此機不可失。將軍勇略過人毋庸余之籌瀆再酌也。」勝覽畢大喜曰「正逢其時但鄭藩即欲到廈不須渡海。且光往漳州何如」治國、定先從得勝議隨入漳州見黃梧。梧閱三桂書有曰「柯做一疏議撤所以不敢即撤者以鄭人尚在耳。清朝非有真心愛公公亦何必戀戀而愛清朝乎趙將軍乃不佞心腹舊將忠誠可以貫日月。當與之戮力同心共伸大義以享茅土」云云。梧厚待治國、定先。亦即送二人抵福州見精忠。　　四月黃梧因前月署中被雷震心不安出居於橋仔頭墟園亭。入門少頃雷從地又起愈懼。不數日背發疸延諸醫不能治而瘡大潰。梧忖不能免令其子芳度拜中軍吳淑為叔父曰「耿藩復明鄭賊寄寓虎視眈眈其實可憂小子年輕藉公念見昔之交善為照顧。余往九泉亦俱目矣」淑頓首曰「爵主安心天必多相。苟有不幸淑自當披肝瀝膽以扶公子爵主穿多慮焉」遂與度同拜。梧令左右腋淑先起。次日梧疸疼發難堪而死。淑恐城中乘虛有變嚴整隊伍令其胞弟潛、族弟智、文、友分守四門。又令朱武、蔡隆、陳驥即陳甲也、賴陞等斂兵守公署。又以黃翌、黃芳各帶親信健將腋芳度左右然後發喪。而耿精忠以平和公封梧印敕至淑率諸將護芳度拜襲受封統領全軍。淑又教芳度出家帑招兵收拾城池製器甲、蓄糧糗。　　海澄總兵趙得勝、漳浦總兵劉炎俱剪辮繳印敕反。精忠加得勝為威遠將軍、劉炎為定遠將軍炎戊戌武狀元由內侍出任汀協後擢漳浦總兵仍檄炎差員出接鄭經。炎隨遣胞弟煜往廈門接經。經雖優禮煜煜見廈門瓦礫滿地、茅草盈野船隻散處停泊民居寂寥心甚輕之。歸對炎曰「海上兵不滿二千、船不過百隻安能濟事」炎以其弟言報精忠忠信之。即通行各沿海邊界照前禁例『寸板不許下海』絕鄭經來往。　　祝治國、劉定先至福州見精忠。忠復書會師令二人歸國。治國等仍同海澄齎三桂書出廈門見鄭經。有曰「令祖舉全閩投誠大有勳勞橫遭俎醢此百世必報之仇也。令先王存心大義九死靡他誠大丈夫特立獨行每言及此未嘗不嘆為偉人也。己亥進圍金陵徒以聲援不繼而還。欲揚光人之名、雪家門之恨惟此時為然。殿下少承先志練兵養威知為觀釁而動。今天下大舉正千載一遇時不可失。殿下速整貔貅大引舟師經取金陵或抵天津斷其糧道絕其咽喉。此奇兵乘虛乃捷奏萬全復累世大仇洩神人共憤何快如之」經厚賞治國、定先答其書曰「聞殿下忘家為國不顧其子欲伸大義於天下不禁雀躍。既慶朝廷之光復又喜所懷之不謬故獻一言自古成天下之大業必先建天下之大義。以殿下之忠貞而擇立先帝之苗裔則足以號召人心而感奮忠義。不佞所以區區道及亦欲依日月之末光早建匡復之業。枕戈待旦以俟會師之舉爾。」造監紀推官陳克岐、副將陳文煥同祝治國、劉定先往湖廣報命。經遂訓練士卒修整舟師密令黃興、楊信入泉、漳各處招集以為援。又差兵都事李德駕船往日本鑄永曆錢並銅熕矮刀器械以資兵用。戶都事楊賢回臺灣監督洋船往販逞羅、咬吧、呂宋等國以資兵食。另論與留守東寧總制便陳永華「調土番暨佃丁六分之四前來廈門聽用。」　　福寧州總兵吳萬幅聞精忠反差官至拒之不放入城遂整飭即伍繕修城池以便禦敵。但萬福平日貪剋寡恩部卒咸怨之。精忠知萬福拒使不從遣曾養性統兵攻萬幅。福登城督禦其眾鼓噪殺福迎性入。　　於是全閩皆下。但精忠欲反時慮漳、泉下游文武不服故遣黃鏞渡海請鄭經以作聲援。迨見不數日馳數騎片檄而得全閩。且曾養性出寇浙右平陽總兵蔡朝佐剪辮反應之共屯兵飛雲渡窺瑞安。守瑞安副將吳三畏武狀元斂兵守備請救於溫州總兵祖弘勳。奈勳業與養性通按兵不動。性據江劄營密遣一旅從沙園渡江狂溫州。祖弘勳聞提督塞白裏同黃巖總兵阿爾泰提師至北岸溪灶遂令其眾鼓噪乏餉。六月朔日集道、府、廳、縣登華蓋山大觀亭議事。弘勳曰「行兵當以糧餉為先。今糧餉不足眾譁然而起誰能制之」溫處道陳丹赤曰「賊將臨城戰則在公餉則在我再不致有一日缺食。」永嘉知縣馬玠曰「提督現報屯溪灶我們率兵民共守此城俟賊勢稍衰窺其隙而破之。至於糧餉自當策應毋煩鎮臺過慮也。」弘勳曰「諸公有所不知今三藩並舉四方響應識時務者當體天順人立功業以垂不朽。」丹赤以手中扇指曰「公出此言豈不負朝廷委託封疆重任乎」勳大怒曰「豎子無狀」左右揮刀斬丹赤手。從役林義田扶被砍。馬玠呼曰「似比豈不反了」遂遭殺。二公罵不絕口而死。玠姪穎姿、家人張亦寶出街俱遇害。府、廳諸屬咸跪下願從弘勳剪辮反接養性入城。飛騎報喻三畏。畏計窮遂降丹赤字猷之別號青城辛卯科鄉薦。福州府閩縣人。丁已恢復以其事上聞。贈通政便諡『忠毅』建祠溫州府華蓋山春秋祀之。而永嘉知縣馬玠不與焉。至康熙四十二年聖祖南巡詢當時事方贈玠布政使司諡『忠勤』。又御書『旌勞葵忱』四字扁額賜建『雙忠祠』合祀於華蓋山上。玠字奉璋登順治甲午科鄉薦。陝西武功縣人。子逸姿恩蔭江蘇布政。丹赤子一夔恩蔭浙江運使。養性大合其眾寇黃巖。黃巖總兵阿爾泰亦剪辮反按養性侵犯浙江提督塞白裡接應蔡朝佐反會同黃巖總兵阿爾泰提師至溫州北岸溪灶地方。忽而祖弘勳反引養性過新橋攻樂清縣。白裡恐截其歸路退守寧波府。八月十九日養性進屯海坑又令水師張拱垣率船二百餘號入泊海澳。白裡遣寧波城守遊擊任惟我同其本標左營遊擊王英領兵往擴。迨養性密通阿爾泰泰亦剪辮反遂進踞椒出、小梁山、蔡嶺、白塔山諸處連營數十里窺迫台州勢甚猖獗。時隨徵福建提督段應舉領師戰浮橋頭失利台州危急。白裡率其中營遊擊洪元、前營遊擊胡鏖同王英、任惟我往援屯師雙門離台州八十里相拒。十月鑲藍旗貝子主富喇塔提師至兩相對壘。越次年乙卯六月象山副將羅萬里反合養性斷台州、寧波糧道。七月十五日富喇塔命副都統吳申、巴圖魯李爾塔布等八旗集仙居縣。用王英計假收毛坪暗渡烏巖。於八月初八日奪涼坪踞牛嶺救援台州。按王英本姓吳泉之晉江人。投誠隨標浙江見知於提督塞白裡保英為中營遊擊屢立戰功。後召平閩任同安總兵。題複本姓。繼從施琅平臺有功歷任提督掛『威遠將軍』印。又耿繼善同易明、朱飛熊、羅尚之等出江西陷廣信、徽州二府。尚之陷徽州驕悍橫虐肆惡難堪又強佔民間聘女。百姓憤甚遂密請大師乘夜入擊。尚之勢虛棄城遁出仙霞。江元勳有江山縣之捷迨至衢州府清湖。有行家毛念一者凡藩院差官來往悉住行中因而精忠亦知其名。癸丑去年十月精忠密諭毛念一令其招集亡命以作取仙霞翻計未兔招搖。杭州將軍同知差誇蘭大帶騎兵五百前來擒拏念一時未知精忠之變。精忠慮杭州探知來奪仙霞關即差耿繼美同江元勳領金鎗手一千限其十日兼程搶關。繼美駐劄浦城江元勳督眾出關。至江山縣東嶽廟前遇我師。遠望手執排鎗誤為紅棍直衝而來。被元勳發鎗攻打傷失僅存二三。勳乘勢追至衢州府未敢奪城只踞銅錢嶺。後將軍喇哈達都統賴塔提師到奪回。元勳退屯九龍山康親王駐劄金華府。元勳屢爭銅錢嶺哈達與塔力禦之。後精忠又遺馬九玉至衢州與元勳不睦。忠以中軍都權交九玉以右軍都督與元勳召勳帶本部兵回閩守興化拒鄭經。於是聲勢大振有悔請經意。追接劉炎啟云「鄭氏附居廈門孤懸海外一片荒蕪。負犁既無其人採樵又乏其山。兵不過數千船僅數百隻而已。藉舟楫以為居乘波濤而剽掠安能成其大事當擯絕之切不可與通往來聚集亡命擾我邊疆為害不淺」云云。精忠意愈決通飭邊汛不許往來。　　經見精忠禁嚴差協理禮官柯平入福州見精忠責其背約。精忠謂平曰「歸道爾主各地自守毋作妄想」平回報經大怒。令侍衛馮錫范督右武衛劉國軒、左虎衛何祐、戎旗一鎮林陞、戎旗二鎮施陞等攻同安。時精忠差員請王進功入省諮詢機宜召同安城守張學堯協防泉州又令水師遊擊華尚蘭守同安。故錫范至尚蘭開城迎降。學堯聞報自泉整旅反整不及。其眷口已送廈門計窮亦降經。經授學堯為左先鋒鎮掛盪鹵將軍印。以同安知縣鄭麟彩有糜名復知縣事。同人施鳳亦帥舟師來降經授鳳為元宿鎮鳳即施亥後改名明良。尋而施琅子施齊亦至改姓王名世澤授為女宿鎮。精忠徵興化總兵馬惟興出仙霞關以右都尉王進代之。又徵平和公黃芳度兵度遣原同安總兵黃翌率步兵千人應命。復徵海澄威遠將軍趙得勝兵勝不應調。精忠檄至趙得勝虞有不測差陳自良出廈門降經。經令宣毅前鎮江勝入海門會得勝。表封得勝興明伯、左提督。經調劉國軒、何祐回以鄭畛為思明知州將同安、海澄二縣屬焉按經承父例總兵以下皆自委任如公、侯、伯及提督必修表請封然後出印諭。　　王進功至福州謁精忠。忠禮待甚厚撥中尉徐光武書室與居。周旋繾綣總不令回泉。進功思忖忠意不善必欲一網打盡。即密買鄉民馳書夫人並子藩錫囑其「謹防圖謀速當為計爾輩若在吾可不死。爾輩若所為失算則無噍類矣。」夫人與藩錫隨謀之總領王如虎。虎為夫人計當博五營商議夫人是之。密傅五營兼管中營事葛天英、右營張漢相、前營魏其志、後營王耀告以將軍來書意。天英等雖然陽許心甚狐疑。適精忠羽檄徵五營兵將出仙霞關文書疊至。繼報王進領兵即到五營將領意力決協力扶夫人。精忠以王進勇略夙望將吳萬幅眷口家資配之以結其心命鎮守興化代馬惟興出仙霞關因欲圖王進功馳諭令其兼程抵泉與城守賴玉謀抄進功家。王進隨率所部千人至屯劄城內南教場縱橫威福。朝夕與賴玉、戴國用、李尚文往來計議甚密。葛天英等五營見進有覬覦意、亦督兵提防。如虎甲不離身率所轄親隨日夜護衛衙門。進與玉計「五營兵馬繁多難於下手。」又差人飛啟精忠。忠隨撥右都尉朱鴻弼帶騎兵五百、步旅一千前來泉州接應。夫人聞報隨請葛天英等因位入內謀曰「將軍被困在省賴玉與主進二賊共相謀圖。今又報朱都尉領兵印至其禍不遠。吾聞先發者制人當速下手不可遲延坐受其害。」天英曰「夫人毋慮籌之熟矣。就在明早初一英等上王進衙門回同城守等順上夫人衙門可令王領旗帶兵埋伏左右以炮為號先殺賴玉然後分兵攻王進。」夫人許之。即令出各自為備。王進接精忠檄知朱鴻弼領兵將至。忙與賴玉議曰「五營將士心大疑惑恐朱都騎兵至必生變。當先下手為是。」玉曰「兵無主帥五營雖各調遣亦是各自為備無能為也。」進曰「非此之謂也。形跡已露若不速舉必為所算。今朱都尉兵一二日必到可於初二日與公合兵攻之。」玉曰「可。」六月初一早葛天英等上王進衙門回至南街賴玉欲別英等分路回署。葛天英曰「可到大衙門走走。」玉辭不去。天英正色曰「將軍雖不在家夫人、小主尚在豈有不投手本之理」玉聞天英言揆於禮有缺遂勒轉馬同天英往提督衙門。藩錫知玉到差人出請。玉等甫至二門而外炮響伏起砍死賴玉擒戴國用、李尚文等。即會兵分道攻王進。進聞賴玉被殺五營兵至隨令除丁搬百姓椅掉門板諸物填塞各巷。親督所帶健勇據南教揚與戰。王如虎首先衝入被王進一箭傷額幾乎墜馬眾軍趕上救回。其餘各將緣督調乏帥而無號令衝突相持至晚按守而已。進登塗門樓遙望泉港船隻如葉疑請海師來合攻。是夜以羊弔之點鼓剪香長短而放炮令軍土飽食結束啣枚開塗門逸去。朱鴻弼駒步兵將至聞賴玉等被殺王進逸去其隊亦各散回。六月初二早天英等知王進乘夜逃回省城藩錫遂出戴國用絞於市而將及李倘文。泉人感尚文聞變日束兵有法並無擾害齊赴轅門請救。夫人從民請釋尚文。葛天英等恐王進往省必講師整甲復來隨與夫人謀降鄭經夫人許之藩錫令監生吳公鴻往廈門納抉投降。第十七卷黃芳度畏迫詐降　耿精忠見敗修好
---
　　耿精忠聞同安之失繼報海澄復歸於鄭經。即遣馮國銓到廈見鄭經索地請和。欲以沿邊海島屬經不禁往來通商貿易。經笑曰「天下乃我太祖之天下與爾主柯乾況漳、泉係本藩父母之邦又是爾主請本藩渡海戮力匡　共扶明室故本藩不惜跋涉提師前來。豈墨跡未乾遂爾背約本藩蓄精銳屢欲西問恨未有便。以前日之全盛尚欲與之爭衡吳越今爾區區一旅何足道哉」國銓無以對。議不成銓回省。　　經接公鴻請仍以江勝守廈門。令左先鋒鎮盪鹵將軍張學堯為帥督角宿鎮華尚蘭、亢宿鎮施鳳、女宿鎮王世澤、戎旗四鎮馬威龍、戎旗五鎮高明等從同安陸路進會師泉州。經統侍衛馮錫范、左武衛薛進思、右武衛劉國軒、左虎衛何祐、宣毅右鎮吳世德、戎旌一鎮許耀、戎旗二鎮林陞、戎旗三鎮林定並六官等從大擔由泉州港而入。王藩錫聞經提師至親率葛天英等五營甲兵迎鄭經入城。經出示稱永曆二十八年安民。表封藩錫為錦衣衛指揮使管理提督事務。以何可化、王者都、林之木仍居原職。用漳浦縣知縣喬甲觀為泉州府同知甲觀進士。漳浦知縣。與劉炎不睦炎反恐炎害托往鄉徵糧遂遁廈門依鄭經。擢魏其志為大監督。以王如虎為提督前鎮、盧仁為提趨中鎮、戎旗三鎮林定為泉州城守。其餘各官照舊供職次第陞擢。又令劉國軒、何祐等督兵平七邑。　　忽陳克岐、陳文煥同祝治國、劉定先使荊州復同其禮曹錢黯回呈上吳三桂書略曰「舉兵大義進取情形屢書已悉不復贅及。茲五月十一日貴使陳好煥等到不佞軍前獲讀華函忠義之氣凜然故國之思彌切不佞積憤三十年回心衡慮有不可盡白於人者殿下能洞見本懷萬里精神孰意其契合如此先朝盛德何日忘之然藉擁戴以呼召人心乃卓創故智不慎於始後必終凶。項氏之於義帝、諸劉之於更始可鑑也使大勢既定親賢自不乏人與天下議公。一德同心宣化之例何必遜古人耶倡義除暴首當削號故改為『周』。且列國即位改元春秋正例師古正名竊附斯義耳」經覽畢嘆曰「吳藩萌念已差不但不能取信天下號召英雄實為後世羞耳」厚待錢黯令回報命。　　平和公黃芳度雖墨紅視事少年勇猛又能推心置腹不吝獎賞故士卒樂為之用。見同安、海澄二處歸鄭經遂與吳淑謀曰「鄭人原係世仇。今既逼近未可與絕。當暫負屈交好再作南量。」淑曰「此論誠當」遣黃恩齎啟往廈門修好有曰「芳度荷恩早世依蔭今茲宜負弩以前驅敢乘塵而後至緣罪在誅極非喪面不得自寬即量加優容然擔心安能無愧既為天壤間無所逃之罪竊比魚鳥之飛潛自計百十口凡有生之年總望雷霆之生育。進盡忠、退補過豈敢比於事大之小國生捐軀、死結草冀稍圖乎贖罪之微愆。」經厚待恩。手復慰諭有曰「茲際光復事屬而父。果能傾附當棄前愆。」之語。時精忠以張全為汀漳巡海道。全從福省回曾繞道抵廈門謁馮錫范然後到任四月時經尚未到廈故謁錫范又與城守副將劉豹善。芳度疑全密有所謀召淑議曰「豹轄三營同居一城。倘有外意將奈之何當急除之絕去內患」淑得令越日黎明率賴陞、陳驥、吳智、吳祿、吳友、翁火、孫許連、楊仁、許開、李英等政其營。劉豹不及召兵自率親丁據門與敵。手刃十餘人眾寡不敵被殺。淑令割其首而劫其家妻、女、子婦俱溺園池死。並擒其左營遊擊程士然、海道張全斬於市。芳度統其眾而轄之附記劉豹曾在四川殺姜總兵一家投誠。姜最善一大師。是夜師夢姜來囑曰「我欲往福建漳州府平和縣黃家投胎報怨。煩師二十年後來相望」師於甲寅正月間雲遊至漳謁劉豹出。忽門外喝聲避道旁。仰觀芳度相貌與姜總兵無二。隨詢店主人「此何官」主人曰「乃海澄公大阿哥黃變舍也。」師又問曰「何處人氏」答曰「平和人。」師點首隨到公府轅門打坐。適芳度出見之即延師入書室。談吐如舊識又供午齋。送之出依依攜手至北街頭方別況變舍素不喜僧眾大異之。後豹果為芳度所殺。迨芳度被經磔於市而師復至立於臺畔朗誦經懺。觀者問之師以前事詳述飄然而去。漳之人士多聞此段因果。迨見經入泉州勢愈熾心甚愛之。吳淑曰「鄭經之政悉出於馮錫范當多賄賂以結歡心。暫且歸附徐作後圖。」度從淑議密遣人致意錫范願附門牆。范大悅收納珠幣許之。差者回覆芳度方遣朱武齎印敕請降並送錫范厚禮。范果為芳度說辭經折矢為信允其降表封芳度德化公、加前提督仍鎮守漳州。范答芳度鹿銃一百門。以葉亭為漳州知府。　　潮州總兵劉進忠與續順公沈瑞同城。瑞年十一襲職部議以瑞年幼未諳軍旅所有一切諸事暫聽副都統鄧光明主決俟長成日交與瑞。光明秉權驕傲薄視進忠每事相作。迨至甲寅正月因吳三桂變各自為備光明全旗居南而進忠與民居北。遂於城中立柵為界日則開市夜則關鎖撥兵守禦。平南王尚可喜聞知遣員排解者再雖陽為好陰各懷憤。至三月間進忠心腹旗鼓楊希震從福州回於念六日即聞精忠反。進忠以漳、溯接壤恐有不虞調兵操演。光明疑希震回有成約愈提防。進忠又以同城不睦終非善計託瑞表兄金四轉求瑞之姑為次子媳則兩家可以釋然。瑞母許可與光明言明曰「彼一匹夫耳世爵之女安肯與偶」遂止。進忠聞之心愈恨。光明結城守參將張善繼、領標左營兼管中軍遊擊事李成功二人約於四月二十一日進忠父壽誕先一夜必與父煖壽無備功同善繼欲率兵從北門金山抄進忠衙後放火殺出光明砍柵相應。因謀不密為進忠所知而預防。於二十日申刻功與善繼上晚衙門入川堂坐末茶進忠喝「擒之」二人稱「何罪」忠曰「罪實無。汝印與兒子呢」二人無以答成功恐光明不信遣其子並印為質隨禁於幽室令左右看守。是晚進忠披甲督兵加意備禦。光明令甲士飽食選健勇餘丁執利斧以待。守終夜闇然不見火起。至天明探知謀洩張、李被擒。乘其方開柵揮兵衝殺。進忠立斬成功首級號令李雲、林天貴張煇、蔡大茂、趙承業、曾成、洪經邦、劉玉、鄭廷選、曹應鳴、毛興等分街與戰。又令楊希震砍城之北門渡溢溪今惡溪是也奔分水關劉炎處請救按曾成後投誠。隨施琅平臺澎官碣石衛總兵。應鳴後投誠徵吳三桂有功官山東總兵。又按潮州雖設總兵城守城禁以及城門鎖鑰悉係光明主收。光明衝殺數十次終在街衢艱於馳射總不能勝。至晚各罷兵取百姓椅掉木料堆列柵邊防夜間衝突以絆馬腳。二更劉炎兵至登華架山焚毀店暈炮聲轟天。次早從北門入城。光明勢孤自縛同其義子岱、子於國璉跟沈瑞露頂捧印敕步行詣進忠轅門投降。忠以瑞年幼未諳收其印敕仍尊上座親與光明解縛罪歸國璉令斬首。出瑞眷口於韓山從劉炎往漳浦聽精忠命進忠遂剪辮反。精忠加進忠為寧粵將軍。其餘文武照舊供職。　　平南王尚可喜接潮州反報隨飭提督嚴自明修備訓練士卒。一面題請進剿。進忠知粵省整師即遣人往精忠處請救。忽報同安、海澄二縣歸鄭經繼報漳、泉亦降。忠思粵師將動閩援已阻如之奈何亦遣葛天魁往泉納款。經表封進忠為定鹵伯右提督加潮陽協鎮馬應龍為殄鹵將軍黃岡協鎮武弘謨為破鹵將軍馬興隆為潮州城守蔡茂植為澄海鎮江德中仍任惠潮道。黜知府魏魁祥、海防仇昌祚。用程鄉知縣王仕霎為潮州知府鎮平知縣張弘算為海防擢經歷童士超為海陽知縣。其餘原職視事興隆即楊希震。收復後被朱天貴所害。植字錫朋澄海學生員。後投誠任達濠副將。雲字望如江南進士。　　尚可喜以潮州之變題報。奉旨著其征剿。可喜令次子將軍之孝同都統聶包督騎兵二千到惠州會提督嚴自明調全省綠旗官兵合剿。七月師至蔡潭用遊擊高亮楨為先鋒列營揭陽之新墟。　　進忠聞帥將至與諸將商議禦敵。蔡茂植曰「前日郝鎮被圍因不守葫蘆山之故今當豎柵葫蘆山以作犄角」葫蘆山追城之西北。進忠然之。隨督眾拆西北南三隅民居圍柵葫蘆山。自西至北外開濠二道深一丈澗七、八尺。設立炮臺與城相顧丁巳恢復潮州總鎮一等侯馬三奇會提督侯襲爵題詩築城垣。進忠知之孝等雲屯新墟令李雲帶騎兵三百每日瞭哨伏部兵以待。之孝偵其有備未敢突進。初十日之孝差人與進忠說「廣城王爺有信亦欲剪辮。都是一家明日斑師。」進忠賞其使尚在疑信間。十一早差李雲住探果室其城營壘尚在寂無一人。詢之附近云「夜半去矣。」雲回覆進忠。忠亦以為是。迨至午刻突見竹嵩山兵馬雲集炮聲不絕。進忠方知之孝詭計從楓洋小路偷過。即斂眾守城。十四日進忠令李雲、趙承業、林大貴、張煇、蔡大茂、洪經邦、劉玉等督眾六千分隊而出衝搶營盤。奈大雨傾盆水深二尺許。之孝以兵營未固恐乘雨衝突不許騎步卸鞍甲。遠依岸林園圃埋伏虎豎旗幟。而李雲等率眾衝入見是空營知中計遂抽出。被之孝揮軍合擊互柑砍殺。雲等傷死千有餘人收其眾入城堅守。二十日聶包謂之孝曰「欲攻賊城先當奪葫蘆山。」之孝是之。包率輕驕十餘匹瑣視其可破之處以便進攻。不虞城北金山上發一門冷炮聶包傷死。之孝大悲慟收殮。飛報尚可喜。喜嘆惜之。令固山王國棟督兵前來。　　鄭經時方與耿精忠爭泉州接劉進忠請救即遣殿兵鎮楊奕、援剿後鎮金漢臣航船進援。復遣宣毅右鎮吳世德來援。於八月初二日到劄東面燕子山上時之孝自北溪挺圍至南溪涎其南中央有鳳園洲係進忠據守故東面一路尚可通往來。　　初四日世德與進忠、漢臣約「於三更渡河三更劫營。」忠與漢臣各肅隊伍出伏河邊以待。至三更將盡不見世德至。時秋天氣涼將士腹飢。漢臣會進忠以世德不果來遂抽其眾入城。世德於是夜宰豬羊犒賞傚甘寧法挑選一百二十人執掌號故失其更約渡河業已三更將盡。四更至濠邊偵者探回云「闃無其人。」世德疑漢臣從別道先進奪其功不然豈有爵主相約而不出兵之理即著鄉導引路越濠砍柵喊殺掌號而入。國棟果無備人不及甲、馬不及鞍連失營盤十餘座退至羊披岡之孝大營盤天色徵曙騎兵屯集山」見賊夥無幾齊下禦之。世德見無兵接應遂不敢前。發令曰「宜退兵執掌號與失軍器者抬有傷軍士先行餘徐徐而退不可造次」世德抖擻精神奮勇接戰。退則國棟揮騎兵進。世德按隊止則騎兵亦各猶豫而止。城東守將趙承業忽聞西南角有喊殺聲馳報進忠。忠忙披掛率眾開西門欲出應世德退至濠邊無失一人。國棟見有援師亦即收兵。世德此役恨漢臣之賣己也。初六日進忠移世德全師入城。　　廣東巡撫劉棄權督師至潮巡視諸柵見東南水中央鳳凰洲一營截據。回謂之孝、國棟曰「鳳洲若不奪東路難圍。合攻鳳凰洲。固山汝督一旅禦城中出援弟與將軍率所有之師併取鳳凰洲。」之孝各自為備。劉進忠偵知劉秉權到即會金漢臣、吳世德楊奕諸鎮議曰「秉權素有韜略今統師至此必奪我鳳凰洲。此洲若為所奪則東路不可通。敢煩一位統兵出守方保無虞。」進忠之言意屬世德。奈世德因前劫營之役不接應憤於懷默而不答。俄而金漢臣起應曰「弟願出守。」進忠遂揖曰「公若去弟誠有幸矣」漢臣即帶所即眾並親隨一營鄭廷選、二營鄭添等出據鳳凰洲十六早劉東權乘天微明率傾國之兵渡河搶奪。然鳳洲沙地豎柵難固。權督步兵以『不空歸』拋上一拖即倒。漢臣與添等力戰死。廷選見勢不敵忙向南洋脫去鳳凰洲遂得。進忠見兵奪鳳洲親督精銳騎步出衝數十次總為王國棟勁旅堵禦不得救援。後見柵破失守即斂眾入城。　　續順公沈端聞之孝督兵至潮州與詔安巨族沈家梓聯宗室梓進士起津之子。後瑞兵退黃岡王一新率莊卯等政其樓家梓被殺又密結詔安遊擊邵良臣欲據詔安縣相應。瑞提師至黃岡詔安營兵偵知盡披甲上城。良臣聞兵擅自登城亦上敵樓喝曰「蠻子可惡未得吾令敢擅專披甲上城」大旗莊卯應曰「賊兵業報到關不得不披掛防守。」良臣愈怒罵不去口。卯憤向前眾兵從之良臣遭砍及其家丁王春等。都統張夢吉、宋文科提兵至知良臣被殺圍其城。雲霄營參將劉成良令千總王一新頒眾來援。夢吉與丈科抽回據黃岡進兵潮州。適鄭經又遣右虎衛陳寵航船從拓林登岸遇文科兵於停福舖大戰。寵少怯退筆架山而破鳳凰洲兵又到。寵無壕柵不敢據守即抽其眾入城。進城急斷浮橋遂困潮州。　　王進自泉州奔回駐劄興化府飛報精忠以孤軍深入眾寡不敵為辭請益兵回馬九玉取泉州自效。精忠許之益騎兵三千、步兵二萬餘。又令兵曹王子玉同都尉朱鴻弼統兵一萬由汀州入漳會劉炎師剋期合攻。王進得兵聲勢大振。九月隨率眾進屯惠安。然進素輕南兵以泉州之役孤軍城中尚且戰終日而逸出況吟兵多將廣益驕橫無忌任眾焚掠。鄭經聞報遣右武衛劉國軒為帥統兵出禦。國軒嚴陣以待相持逾旬。　　忽吳三桂差禮曹員外郎周文驥齎解和書到有曰「頃接大章及錢黯回口述知與耿殿下大有異議。耿殿下乃殿下後齒之邦、輔車之勢分兵速進則兩相資也持疑拒守則兩相斃也。釋仇人而凌與國忽遠慮而爭目前利害相懸奚啻什百且大仇未減何以家為以天下之大犁庭漠北之勢普天率土皆我輩所並建而寧於擒虎逐鹿之初矰未施遂於門庭先分畛域示仇人以隙耶伏惟殿下鑑我愚忠不佞刻期定荊武本擬誓師北渡但念先朝便當揚帆建業朋與殿下、耿殿下縞素三軍展拜孝陵。一切大計期賜指南者甚多。殿下智勇絕倫當不待余辭之畢而兩家早為親睦矣。將軍趙得勝一生忠直不佞之所深知。已諭其善為調停務期兩地和好連爾進兵示義於天下後世非淺也」經厚待文驥遂之福省見精忠。　　十月王進屢出騎哨偵望國軒營壘。見軍威嚴整未敢逼戰。退屯楓亭列營二十餘里作長蛇勢。軒聞進退兵笑曰「王進老無能為非是矯兵實懼敵也。」自率輕騎往覘令大隊繼進。猝遇於塗領戎旗一鎮許耀奮勇與戰國軒督所鎮分股從中擊之進大潰。至叮噹關復戰耀抖數再鬥。進不能敵奔興化府。軒追至郭外進閉城。軒仍引師還屯楓亭報捷。以許耀首功擢陞右虎衛。　　十一月經以漳州黃芳度既降潮州圍久而漳浦劉炎從中截據不附又結連兵曹王子玉、都尉朱鴻弼師欲從中興兵按子玉與鴻弼統眾至平和被德化公守將賴陞遨擊故從間道抵漳浦合劉炎即令侍衛馮錫范為帥、興明伯趙得勝副之督左虎衛何祐、宣毅前鎮江勝、宣毅右鎮許貴、前衝鎮洪羽、元宿鎮施鳳、女宿鎮王世澤、奎宿鎮鄭國選、戎旗一鎮林陞、戎旗二鎮林應等由海澄進攻漳浦。得勝遣趙山到漳浦說劉炎炎不聽。　　耿精忠聞王子玉等兵敗於平和乃遣蒲日興到泉州與鄭經修好書曰「日者講藩建議之舉原從中原大事起見共圖恢復以協天人。弟之所以勉力與師者雖為吳王亦以踐台約也。今事當創始而每有爭地爭城之釁夫閩地縱是殿下父母之邦亦先王世守之土也。前以恢復中原為重故彼此曾有成言。今中原尚虛逐鹿而釁端突起鬩牆殊不可解。方今西北運兵望救甚切非我選游移觀望之時。惟冀殿下俯念吳藩及弟前約捐小忿而圖進取勿使海內豪傑謂我輩自相矛盾怯公戰而勇私鬬也。」經厚待日興而報書曰「天下乃我太祖之夭下。侈言天下豈不羞乎且請弟渡海者誰令弟毋作妄想者誰絕不與弟來往者誰夫子有云『人而無信不知其可也』『勇私群而怯公戰』弟亦不得已耳如果欲修好當踐前約。」精忠自知理短又遣董一年、王世翰再來泉州修好。議未定劉炎知鄭師由海澄而來調霎霄營遊擊劉成良可中營遊擊馮友魁率眾守羅山嶺。　　十八日錫范師次不孝嶺。成良與魁列陣嶺下與敵。錫范令何祐、江勝二將擊之殺其千總杜養體、戎旗龍得雲等大勝。祐、勝尾追過嶺至打石山又敗王子玉軍。直衝至北門門幾不及閉。劉成良已從東門過渡帶所部回雲霄矣。錫范督眾用天炮銃打入三門悉落衙中滾壞房屋數十間。炎母大懼逼炎。淡無奈請降。錫范報捷經授炎前鋒鎮掛蕩虜將軍印。另修書並幣帛遣使到漳浦縣令錫泡親詣灶山聘隱士張若仲併弟若化二人若仲字聲玉號決巒庚辰進士。官益王長史。若化字雨玉丙子舉人。官御史。甲申聞變兄弟結茅隱於灶山躬耕治圃足不下山者三十餘年。其聘書略曰「天地閉而賢人隱時固當然龍　細而太公興會亦無失。二深景印紫色蛙聲相對寧免窮民之哭雲收霧罷作開應啟洛陽之顏請同鴻宴以翩來得就龍光而乞言。昔段乾偃息猶輔魏主子房留侯尚扶淇嗣。小子雖臧否之未知先生其教誨之不倦可也」二人竟以老辭送錫范下山東旭評曰明月清風只自吟高牙大纛非吾心。　　經擢趙得勝為總督督諸軍救援潮州錫范回泉州。劉秉權既得鳳凰洲隨督兵渡河奪筆架山。會沈瑞、張夢吉、宋文科師合困潮州。又令潮州知府閻奇英原潮州府督捕廳因解顏料入京方回委任知府事築炮臺河之上下設柵二重攔之並置鉤釣於水底提防周密。因而焦勞太過不五日得病死。王國棟於潮之西南用籧篨堆土遮衛馬士上架大炮日夜攻打。城崩百餘丈進忠與陳寵、吳世德、楊奕等極力守禦隨崩隨築。國棟架雲梯齊上悉被葫蘆山上橫身炮所打並城上大炮、火鎗、火箭、火桶、噴筒齊下死填溝濠傷者不計。如此者三四次城終不得破。迨報「漳浦已降賊援將至」國棟提騎步萬人同嚴自明屯劄黃岡出迎於石壁庵下。得勝令何祐、江勝、林陞三將出敵祐奮勇爭先連砍數人國棟將高亮楨敗遁。棟遂棄黃岡屯劄浮山。但以師老援強又虞城內劉進忠出而合攻二十九日棄浮山回潮。得勝揮軍尾追劄黃山坑。三十夜之孝與國棟自胡等焚諸營盤遁守普寧縣連營新墟。　　十二月初一日潮州圍解劉進忠出接趙得勝等軍。得勝師屯溢溪之後山。報捷。經得捷調趙得勝提本部軍回以劉國軒為劉進忠副。允留守東寧總制使陳永華薦聘故明鄉紳癸未進士倪俊明漳州人、壬辰進士李其蔚同安人二人為參軍。以鄭省英為宣慰便督錢糧原昌密道吳慎為屯田道清查屯田等租稅、爐稅、渡稅、酒稅、豬牙等項。又令各縣照臺灣事例人有丁銀每月每人五分名曰『毛丁』船計丈尺而納餉名曰『樑頭』。以陳廷守督理泉州鹽務馮錫圭督理漳州鹽務並雜糧以給兵食。有永春縣馬跳寨呂華見其剝削難堪遂殺所差據寨。凡避科派者悉往投之用為羽翼。經道中提督中鎮盧仁同後鎮張漢相統兵往剿華設險守禦不能破傷失甚多。經又遣左武衛薛進思督兵合圍未得下。　　續順公沈端當其與王國棟合兵團潮以其必破故將全旗眷口於詔安搬出隨安頓饒平縣。俟城開日仍回鎮守。不意趙得勝一到黃岡戰北國棟撤圍遁去。瑞因眷口累不得已遣人詣得勝軍前請降。勝許之代為請經。時饒平土著人詹四原饒鎮吳六奇標下為旗鼓狡獪機智。恃族人多境連大埔諳熟可通知瑞叔母係平藩尚可喜女遂獻策於瑞曰「海賊初到潮郡方開歡喜倉忙之際未暇及此。況固山駐劄新墟。計程不遠。可速差人星夜往省請兵從大埔間道可達此並會新墟之師則潮州仍可圍困矣。」瑞用其謀即差心腹將兼程抵省見可喜。又令詹四招健勇充伍修整城池炮臺蓄積糧餉。進忠果以久圍新解兵馬雲集未暇旁掠諸縣。後用澄海鎮蔡茂植奪澄海縣、英兵鎮李虎奪揭陽縣、宣毅左鎮邱煇奪潮陽縣。進忠正在犒師之際忽報沈瑞在饒平縣招集好漢修整城池必有異謀。忠即遣人往饒平請瑞來潮議事並窺探虛實。沈瑞禮其差而處應之。差者出即薙髮據城遣人往廣東催援。進忠接沈瑞據城報令何祐督施鳳、鄭國選、馬成龍、李雲、趙承業、鄭廷選、洪經邦等先入攻圍。又慮新墟進兵令中鎮陳璉、揭普鎮張朝瑞與水師鎮毛與守揭陽縣。楊奕率其即眾會達濠丘煇、將軍馬應龍等守潮陽縣。劉國軒等列營於桃山。以左鎮何鳴鳳、右鎮曹應鵠後投誠徵雲貴功歷山東總兵同驍騎營張煇、領旗營劉承恩、親隨營楊樑等守潮州府。自督林陞、江勝、林應、武弘謨、王世澤、王一新、劉成良、周鵬雲、朱纘、林天貴、蔡大茂、王繼邦等兵繼進圍如鐵桶。用天炮銃打入但城中池塘甚多悉打落於水不為害進忠又令於西北、西南二角築臺駕炮日夜不絕攻打。雲梯齊倚悉被夢吉、文科督矢石藥桶擊打不得上方退惟困守而已。夢古、文科雖得一時獲安但救兵不至則將奈何而又每每攻打計絀待救。第十八卷授南邦之信遇敵　破清漳吳淑獻城
---
　　康熙十四年乙卯附稱永曆二十九年正月原任福建總督范承謨被耿精忠禁於幽室罵賊不去口絕粒已十餘日。守者勸曰「公連書明理不見宋丞相文天祥乎徒作小丈夫餓死泯泯無聞何益不如延以待時作郭汾陽、李光粥。」公信以為是強進水漿。茲逢元旦身帶械索欲尋死而守者謹防。遂望北九叩曰「臣負罪探矣不即死者正欲圖報將來耳」起尋無毫楮用炭畫壁上詩曰「遙瞻北闕申華祝獨稱南薰憶舜琴。弱骨倩人扶拜舞不禁揮淚五雲深」　　鄭經率文武拜賀於泉之承天寺稱永曆二十九年。　　耿精忠稱乙卯年。用福州人項四為總鹽商按月按家給監如不領者即以食私論罪。又以戶曹主事林亦善兼管錢法司鑄『裕民錢』有一文一分者、一文一錢者、一文一兩者、數兩者且有十兩者以充兵用不遵用者斬。亦善執法媚權啟其姪捷使抗違立斬示眾。　　精忠見鄭經現據漳、泉、潮三府兵馬強盛而王進又屢敗故汲汲求好。遣吏曹張文韜抵泉與經賀年並送大戰船五隻以踐前約舟師之助。講和經許之遣禮官鄭斌、刑官柯平入福州答禮。精忠令禮曹金鏡、林日光接待二使。次早斌、平欲進謁精忠鏡與日光問二使曰「今日入見我主欲行何禮」平曰「非天子不議禮。」鏡與日光無復難之。斌、平入行客見禮。與精忠約「從楓亭為界限通商貿易有事相援毋得侵伐。」議遂定。平、斌回復。從此鄭、耿交好。　　安捷公尚之信奉可喜令提兵至大埔縣用千總朱樑為鄉導從扶膠一作湖寮白濠一作白堠私過平和縣進援。偵探飛報遊忠忠知之信從間道兼程將到隨遣應鵠同施鳳、林陞、鄭國選、王一新、林天桂、蔡大茂與何祐統領進據百子橋截粵東援師。進忠督江勝諸鎮日夜攻打。夢吉、文科率眾百計禦之死傷過半而城不下。尚之信大隊繞道已到饒平近境偵報百子橋賊兵列營。之信知其有備亦屯劄著騎兵四探。何祐聞粵師到令王一新出哨相通於百子橋之東。交戰未分勝負各斂兵回。祐發令曰「兵貴神速乘其初到土地未熟、民情未洽敗之必遁。若縱其結營深溝個壘則難搖動矣。明日施鳳、蔡大茂爾二人帶本即將士埋伏於百子橋左。王一新、林天桂爾二人帶本部將士埋伏於百子橋右。國選爾前引戰詐敗矣騎兵齊至方出合擊」諸將領命而去。祐與林陞、曹應鵠等列陣以待。次早之信以步兵火攻為先鋒騎兵為左右翼進攻百子橋營壘。國選接戰之信令火攻齊發。國選難當退下。之信見國選敗揮騎兵合左右齊衝。祐奔出陣陞舞牌佐之。祐連砍數騎騎兵稍怯。而王一新從左喊殺出施鳳從右喊殺出之信勢虛遂潰死騎兵二千餘人不敢結營星夜遁大埔縣。祐追三十餘里方鳴金收軍。後探之信回大埔亦班師。經令進忠攻城沈瑞見外援兵不到糧餉已匱殺馬掘鼠以食。後聞之信敗遁計窮仍與夢吉、文科商議投降遂遣人詣進忠軍中請降。忠許之代請於經。經以其降而復叛降一等表封沈端為懷安侯徙某家於廈門安插。　　二月鄭經毀經略洪承疇祠祀銅陵黃道周、江門蔡道憲於內。又竄承疇姪士昌、士恩暨故明癸未翰林泉州晉江縣人楊明琅二眷口共百餘人於雞籠、淡水。且貴明琅曰「爾身為詞臣當甲申煤山之變既不能死難反敢於賊隊中揚揚得意策馬過梓官而復睨視之」旬後明琅亦死於竄所。　　永春知縣鄭時英遣人入馬跳寨說呂華許以不死。華亦以人眾乏食不得已降。英代之請經不允。磔華一人籍沒某家餘者令英厚恤之。　　四月劉進忠以平南兵屯普寧實有窺探意。我師雲集潮州日費數千金與某坐老其師不如進取可廣其地。啟講經許之。授進忠為正總督國軒副之何祐、江勝為先鋒督諸鎮進屯新墟與王國棟營壘相對。經又以吏官洪磊為潮州宣慰使李景督理潮州鹽政徵計軍前糧食。　　五月經自泉州回廈門椗又入居海澄。黃芳度雖奉鄭經約束實出於勢之無奈。每登城北望嘆曰「孤軍力短何白得伸己懷而傚相彝也」即遣黃藍齎密本從間道入京並書與兄芳世囑其速為啟奏請師出援。又差人密持書仙霞關與黃翌令其撤師回漳自衛。翌接書不請命於精忠將所部兵從建寧、寧洋山道回漳。芳度忽聞經回廈門又驟入海澄居住心不宜安密整車旅繕修城池。遣其中軍朱武齎啟海澄接經並請謁見以覘虛實經厚賀武而允芳度入見。武回報度益不自安延月餘未敢進謁。經遣協理禮官鄭斌入漳同知府葉亨慰撫之云「既不晉謁須出兵從徵」度禮待斌許即帶兵南行而終不遵其令。又慮經統師圍城與吳淑計議欲率親信護眷口從小溪平和問道遁粵東。淑曰「出遁粵東脫離虎口。其策甚高但恐兵心利輜重中途不測擬之無及不如連差人往平藩處請援。倘有緊急據城堅守以待救援。」芳度是之遣兄芳泰從平和越大埔抵吾東見尚可喜借兵。可喜即令安達公之信整兵往救並令之孝。王國棟進兵潮州以分其勢。　　劉進忠等列營新墟見之信、國棟深溝寨柵設險固守。前騎兵精銳未敢進擊相持日久可喜以芳度之請再益騎步兵一萬與王國棟。令其政潮以分賊勢庶漳州可援。進忠偵國棟進兵恐其逼戰與國軒謀曰「國棟添兵不日必來吾營。但此處平坦非險要之地不可與戰。且退守潮州以避其鋒。」國軒曰「避之誠是。若退潮州必不可也」進忠曰「退而後戰不但保城而且可以束兵」國軒曰「公知其一不知其二也。凡事當審時度勢。今與昔不同昔日之圍可救今曰若圍必不可援也。」進忠曰「願聞其說。」國軒曰「去歲之援我師平耿回戰而軍心雄壯。廣兵團久師老故望風披靡。今日廣兵大跌而來必有成算。兼之邇來漳州勢欲薙髮廣師一到漳州必應。漳州若應福州亦背盟南下。四方鼎沸若再圍困期不可援也。且暫退鳳塘寨之左　母山列營以待與之決戰。」進忠曰「公籌之詳拜服」遂約是夜退軍。次早哨探報國棟曰「海賊昨夜已退。」國棟曰「烏合草寇必有漳州之信故退。宜速追之」即率騎步尾後齊進屯劄新墟。發令曰「海寇怯戰而退明日當奮勇破之不可畏縮使彼深溝固守以作潮州犄角」國軒謂進忠曰「王國棟提兵追趕如此之速必有所恃。明日當嚴陣以敵出奇兵破之。」進忠曰「然。」以何祐、江勝為先鋒林應。林陞為左右伏兵。三更造飯四更飽食五更在伍。進忠與國軒率曹應鵠、李雲、鄭國選、施鳳、王世澤、王一新、劉成良洪經邦、劉成業、洪羽、周鵬雲、林天桂、曾成、蔡大茂、朱纘等作長蛇勢迎敵。國棟以進忠退兵之速疑為漳州信急兼恃兵將眾多以騎卒為先鋒步旅與鄉勇為左右援遍野滿山齊進。豈期騎兵未到左援步旅從間道山頂先出與氏宿鎮萬燾相遇。火器齊發燾少怯退下。我師迫之燾又退。又逼之燾遂退山下。何祐望見燾敗令火攻營萬功領眾往援軍甫出營而進忠業發號炮三聲眾軍齊衝伏兵亦起咸殺轟天左右步旅與鄉勇俱星奔騎兵遂無鬥志亦遁。進忠兵追至二十餘里方鳴金收軍。國棟風聲鶴唳直奔至普寧縣方收軍安營。是役也道宗萬和尚於戰場收屍駭計三千有餘葬義塚者五尚有不能遍及者。進忠、國軒報捷仍進屯新墟。　　六月黃芳度以兄泰入粵請援恐一旦被圍外無接應又遣後鎮賴陞帶兵出守平和、小溪一帶地方並嚴謹城門出入虞有細作。知府葉享忖芳度有異志借出城拜訪遁回海澄度遂薙髮據城。經接亨面啟繼報芳度薙髮據城笑曰「此賊自作之孽死期近矣。我師有名也。」迨進忠、國軒鱟母山之捷決意進剿。率侍衛馮錫范、左虎衛薛進思、右虎衛許耀、左先鋒鎮張學堯、前衝鎮洪羽、戎旗三鎮林定、戎旗四鎮董侃、宣毅後鎮黃雲、井宿鎮江仰聖、援剿中鎮蔡文、金武鎮陳侃、中提督中鎮李印過石尾從萬鬆關而進。令興明伯左提督趙得勢督其中鎮馬騰龍、左鎮陳昌後投誠從施琅平澎臺功官狼山總兵漳之平和人右鎮陳大烈、奇兵鎮黃韜、援剿後鎮萬宏、土武鎮黃良驥、正兵鎮陳梓等從石碼、古縣而進。又令安東將軍劉炎督其左鎮徐德澤、右鎮陳子龍、揚威後鎮陳福、木武鎮馮友魁、信武鎮張國傑、英兵鎮劉威良、牛宿鎮曾偉、火武鎮施廷等。從馬口、木綿而進。俱會師於漳城。　　芳度探知鄭經各處調兵虞為所困即令呂孝恐星馳箘東求救孝德後為廣東左翼總兵。經見諸師齊到合圍劄擊芳度、吳淑督兵守禦。經以小溪、平和一路尚係賴陞把守應接粵師者馳諭潮州令何祐統施鳳、鄭國選、林陞、林應等由饒平攻賴陞。祐得令兼程進兵。賴陞聞祐至率兵屯百鬆關設伏守禦。祐知陞備禦於關未敢突進令鄭國選、施鳳偷小路繞陞之後合攻。陞見祐師不前忖祐地理諳熟必有別謀遂退守平和。祐見陞退率軍尾追進圍。陞以城低兵寡又無援師不敢守。是夜開北門走據割竹寨。祐次早入城安民令鄭國選鎮守。分一軍與林陞、施鳳守小溪以通漳州自領大隊圍割竹寨伏險要。將至五十餘日陞糧盡乞降祐許之代為啟經。經援陞為後衝鎮。仍令祐圃潮州。　　鄭經屯劄楊君嶺令馮錫范率眾屯東嶽廟督攻東門趙得勝攻北門劉炎攻南門許耀攻西門掘壕開塹築垣列柵以為久計。芳度以吳淑、吳潛、戴蟒、陳士凱守東門吳文、陳驥、許毅吳智守西門口朱武、洪方名、陳獻、蔡隆守南門黃翌、史良臣、許元、吳友守北門。芳度置火藥數十桶密環府內苟有不測可以自焚免致遭辱。又屯一營於開元山頂甲不離身日夜巡督。經令於高埠安沖天炮打入。淑傳令見炮從天落者避之。經以天炮不濟令架龍熕攻之。發三炮城垣崩百餘丈芳度與淑督兵民買土填石立崩立築以禦。經令四面環攻雲梯齊倚。度見勢危迫懸重賞以鼓勵士卒。士卒各殫力用火箭、矢石、藥桶、斧鑿擊燒其緣城者擊死援剿後鎮萬宏並兵將填滿溝壕乃退。度以援師不到為憂、陳驥、吳智向前曰「驥等受兩世恩養並無寸功以報今當此大難敢惜其身與其受困坐斃不如臨敵雖戰死沙場亦大丈夫也。願與智領一旅密啟西門衝殺」芳度壯之。驥、智二將挑選五百健勇銜枚而出。智謂驥曰「前面營盤是許耀的當先攻之以挫其銳。」驥與智奮勇齊劫耀營擢忙出敵死者不計數幾大北矣忽洪羽、秦文二將率眾救至。驥、智不敢貪敵遂收兵入城無失一人。芳度大賞陳驥、吳智二將勒督諸軍甘苦與共日夜提防。　　七月鄭經見屢攻不下且損兵將甚多而計謀亦拙。又發令「諸軍四面再協力齊攻有能先登城者以『德化公爵』賞之。」炮聲不絕雜堞崩壞芳度、吳淑百計禦之。忽報「吳智為炮傷甚重」芳度親詣其家令醫調治。不數日死芳度大為悲協。　　八月淑弟吳潛見城自六月被圍粵援絕無影響遂與中營陳士凱謀曰「此城雖堅固奈被圍日久恐全省悉復明而大埔山道崎嶇苟有一旅據其險要援師亦難飛至。」士凱曰「依公所言不如獻城」後士凱投誠官延平副將。潛曰吾亦有心久矣但未知吾兄意如何」凱曰「汝試往探之。」潛曰「然。」是夜潛督眾巡城至東門見淑按劍踞胡狀。潛以言挑之曰「城圍日久廣東援師不至軍心惶惶然虞有異議」淑厲色喝曰「誰敢如是汝勿妄言」潛遂退。復士凱曰「吾兄志壯事未可行。」凱曰「且識於心見機而動。」黃芳世已授為福建中路總兵同將軍尼雅漢奉旨至廣東欲會平南王尚可喜合兵恢復正逢黃芳泰在粵請援救漳可喜令之信治師。　　九月芳度恐援師遲至糧餉不繼徵派鄉紳富民助餉城內惶惶。馬辰到廣芳泰、芳世急詢之方知漳城於六月被圍望救甚切。芳世請命可喜喜令之信兼程而行。　　十月芳度出黃金並環珥作是且兵餉諸軍不知以為餉盡各竊竊偶語。潛見兵心欲貳乃乘機說淑曰「援師如此遲緩月餉已發金與環琅是內帑已匱軍心將變兄不可守婦人之仁以禍身」淑不應嘆氣轉身而入。潛會意是夜即遣人縋下往東嶽見錫范約獻城。范啟經經大喜授淑平鹵將軍後提督、潛為戎旗二鎮。陳士凱為木武鎮印、劄、旗幟並金龍黃纛悉藏入城。潛將所謀告淑淑駭然。潛曰「事已成矣約在明晨。」淑不得已從之。　　初六早潛於東門城上發室炮三聲開門迎降。錫范揮軍分兩隊入緣城而行。又一隊從大街進圍芳度衙署。度忽聞東門炮連善以為賊將臨城。即披樹上馬從北門登開元山。望之見東南城上悉係經旗號環旋而行。知城已破遂跳馬下山欲回府自焚。方至開元街頭突見前面賊旗出不敢前仍轉轡奔開元寺內。呼左右曰「爾輩當殺吾首級以獻」左右悉淚下。芳度曰「既不殺我亦當各自為計」左右四潰。芳度下馬扳開元井上橫石倒首栽下芳度至丁已恢復追贈王爵諱忠勇立祠世襲十二代。鄭經入城安民出令「有藏黃氏一人者滅族」尋芳度屍於開元井收其二弟眷屬並其將黃翌、黃芳名、朱武、蔡隆、陳驥、陳猷、戴蟒、張濟等羈海澄縣。出黃梧屍於棺與芳度屍磔於市報發塚也。初十日馳令至海澄斬其二弟暨朱武、蔡隆、黃芳名、黃翌、陳驥、陳猷、戴醉、張濟等示眾拋其各屍於海。有講經發黃梧諸祖塋者經不許曰「罪止其身與死者何預」尋而勒令芳度妻李氏等自縊。發其親族渡海淡水充軍。陳繩武曰「今者福州業已連和漳州既平宜移鎮於此從中調度。」經從之。移嬖倖於黃梧書室居焉。　　黃芳世同尼雅漢、尚之信提師至大埔縣偵平和業有重兵況山道崎嶇險峻車馬難行隨轉從永定大路進次永定兵民閉門不納。之信遣人招之不從。婉言招之又不從。之信大怒發令攻城。芳泰曰「漳州被圍日久望救切如雲霓不如捨此進兵救漳為急。」之信曰「公言差矣。豈有提師向前而容賊兵從中隔絕乎此城不順譬如咽喉生物耳當督兵急政之」即分軍屯營山頂作疑兵。初四日下午架炮攻破其旁寨。初五日發各隊備雲梯以候次早環攻。初六日之信揮軍以木牌遮矢石賈勇登城城遂破出示安民。初八日進兵。芳世、芳泰由苦竹星夜抵梅壟張窘忽偵者至報「漳州於此初六日吳淑兄弟獻城公爺閣門死難。」芳世、芳泰聞之僻踴呼天曰「是吾二人之罪也」遂停師。次日之信到芳世、芳泰哭陳其事。信慰之曰「如此前進無益且誓回師。」世與泰不得已從之信歸。因恨永定之阻任兵擄掠婦女空其城回粵柬之程鄉縣世、泰二人回粵依可喜。迨之信剪辮降吳三桂與鄭氏和懼鄭氏相索走依馬雄雄以廣寧縣與之駐劄。丁已四月間大師至芳世逸出江西投和碩康親王。　　鄭經允陳繩武之請以漳州居中便於調度遂駐劄。令趙得勝仍同海澄縣遣林陞、林應、劉炎、洪羽、許貴、黃韜、蔡文、王德、鄭國選、施鳳、吳港、吳友、張國傑、馮有魁、陸大烈、劉成良、曾偉、馬騰龍、王一新諸鎮次第下潮州隸劉進忠、劉國軒二人統轄南征。　　尚可喜接之信飛報知漳州已破、芳度死難咨嗟嘆息即代為始末詳陳題報並馳令芳世。芳泰帶所部兵回粵東仍檄之信督苗之秀等師從程鄉縣而進之孝督王國棟、嚴自明等從普寧分道而進合攻潮州。又痛漳州救遲致芳度閤門遭禍悉係劉進忠反潮從中間隔之故今雖依附海上未知其為人始末即修書遣使至漳見經。其書曰「不穀聞之擇地而處者立身之經擇人而與者友儕之義。去歲春夏間八閩倡亂將軍率臺灣之眾來據閩土。說者謂將軍與耿逆爭權不意其來我潮援劉進忠也。進忠為詔安參將屢以斬將軍士卒之功授為潮州專閻。不思堅守臣節乃敢附從耿逆攖城據守及遣兵擒剿進忠向不穀請撫遂蒙朝廷恩有又竊將軍威福。三姓家奴反覆變幻異日探將軍之虛寅、竊將軍之首領又向他處倖功皆其必有之事。何將軍不察而自殘士卒以救仇敵以長肘腋之患耶至耿逆乳臭之子輕率妄躁三世受國厚恩一旦反顏倡亂不忠不孝之尤者初以將軍為附庸賢喬梓素抱忠義之名節奈何忍而受之若謂目前諸逆正在雲擾不妨乘機煽亂其計尤左自古殷蛋啟聖歷朝三四十年之內必有變亂徵討之事。今禁旅四出捷音頻聞將軍豈不知乎苟英雄豪傑說時知命於此為一猛省建非常之勳收不次之爵光及先祖、榮被子孫詎不偉哉乃將軍計不出此竊為將軍惜之伏思順治年間賞爵厚封令先君既納降而順受後以要請不諧遂致棲身無地是令先君之負氣寡謀也。倘一念轉移即與不穀會合將軍自泉州進發不穀從汀州夾攻則耿逆腹背受敵必不能支八閩之地可指顧而定。果有此成議朝廷必深嘉之不穀當極力保奏。閩粵封鯉分茅列土永為二姓之歡計無善於此者矣若執迷不悟必欲爭衡主客之勢、強弱之形昭昭在人耳目豈有倖耶令先君在日亦嘗破揭陽、澄海、普寧三縣毫未得利而回。況昔日口精兵宿將今為我朝公侯其餘烏合萍聚未見大敵者安能濟事將軍年少或未深知。其左右舊人可以詢問正如知不穀非謾語耳。茲因壁疊相對不忍擯絕故屢屢陳之如此。統祈鑑照惟望德音」經得書笑謂錫范、繩武曰「老邁昏瞶不知死期之將至。」賞其使而復以書曰「明朝有中興之神天意當一變之期亦識時應世者之所深知也。將軍昔與吳藩密約反正諸即君兵將皆有叛志。乃衰敗昏瞶觀望未舉、不佞正鄙笑之頃者書來竊喜悔心之萌必有成說。及發翰大謬不然。夫將軍固明朝毛帥之役卒也常受國恩下喬入幽甘飲大牢斯亦前事無足責者。幸未就木值天清往復正群雄義舉之日假令棄邪歸正並力王事猶可盡沈前愆生超醜類之名、死無背負之惡猶未失計也。乃昏耄迷惑恬不知返反責耿、劉為叛逆如將軍之背明者為非叛逆耶我家世篤忠貞持正朔於不墜。亭濟之日萬代信史難逃董狐之筆。分茅列土我自有之無煩將軍過計也。若邀天之靈我師水陸直搗羊城主將不識避忌將軍首級懸之藳街天下聞之誰不欣然將軍至老尚未識忠叛順逆之不識名義亦何足論主客張弱之形勢即所云烏合萍聚未見大敵前者黃岡之役、鱟母山之戰將軍自稱饒勁一鼓而敗衂幾盡恨此小敵不能劫耳。來書驕謾本不裁答冀有平旦自愛身家故敢矢口以俟後悔。幸見原諒」　　十二月鄭經屢激催進忠、國軒進兵。進忠於二十八吐督諸鎮出攻王國棟於普寧縣時尚可喜年邁兼病目睧瞶人事彷彿又報「吳三桂遣將軍楊雄、郭義等寇廣西廣西將軍孫延烯業已剪辮投降不日即分旅從梧州出擊肇慶由高、雷、廉迫新會」因是王國棟與嚴自明將兵各無戰志遂連夜退守葵潭、海豐。國軒謂忠曰「兵貴神速速攻之國棟必走也。」第十九卷平福省范公死節　戰龍江許耀逃竄
---
　　康熙十五年丙辰附稱永曆三十年正月朔清晨原福建總督范承謨被耿精忠禁於幽室身帶械索望北九叩。起又將炭燼書於壁上題詩曰「春回兩鬢復霜侵愁病翩翻次第尋餐雪三年如一日傾葵百面結同心。遙依北斗同陽雁何日南薰待舜琴拜舞但能長叩首模糊淚眼白雲深」　　初三日劉進忠合國軒、何祐、江勝等軍逼戰。國棟果不敢敵惟有退師而已。於是進忠軍威大振。鄭經得進忠兩次捷報又令邱煇、楊彥敵、洪邦柱、李虎等水師大小船五十餘號揚帆從碣石衛合攻碣石。總兵苗之秀奉之信令提師駐劄程鄉縣。其守碣石將見之信屢敗又舳艫遍海隨脅其夫人鄭氏降。夫人無奈詣進軍前納款。進忠允許令夫人馳書以與之秀。秀接書舉眾剪辮降之信遁河源。忠請於經經授之秀為滅鹵將軍。程鄉一路盡為鄭有。　　進忠既得碣石分一旅以吳六奇之三子振義鎮吳啟鎮六奇之六子奮義鎮吳啟宮為前導引洪羽等從通判府由蛇坑而出合苗之秀師攻興寧、長榮等縣同會於惠州府。又令何祐一旅從惠來縣而進。進忠與國軒整大隊至海豐。國棟聞至師至不敢與敵遂焚營盤即與嚴自明退守羊蹄嶺。甫堅柵結寨飛報「海船由靖海、甲子所登岸欲從平山出抄其後。」國棟即棄羊蹄嶺柵寨與自明星夜遁入惠州府。進忠偵知兼程尾追列營將城圍困差人說之。國棟賞其差者出各分城守禦自明守惠州府國棟守歸善縣列柵安炮於水當街兩邊堤防玲瓏相通。忠與國軒亦分諸鎮開壕、築炮臺日夜攻擊。但惠州府二面環溪、一面是湖惟西南角是路其歸善縣三面是水、一面是山其城環在山上故難攻打。況水路可通廣省糧餉火藥不時接濟。進忠稱軒曰「今惠州雖圍而水道尚可通須當進攻博羅縣。若博羅一得斷其水路惠州自危也。公督諸鎮困二城俟弟提一旅渡河攻之。」軒以為是。正欲分師值洪羽、苗之秀等由平和、連平州、龍州、河源至惠進忠令羽同行迫至博羅硯其城半枕山、牛環溪遂取河州屯眾上下以扼往來接應。築炮臺攻打。令軍士齊倚雲梯親隨一營黃經邦與火攻營曾大用二將領先鋒奮勇奪先鼓眾而上被城上矢石藥桶打下經邦、大用俱為石壓死將士填滿壕溝乃退。　　吳三桂遣將軍馬雄、郭義率眾寇廣西總督金光祖縱梧州夜遁報失印。　　尚可喜老病不能主事將兵馬軍務交子安達公之信。信嚴整軍旅修葺城池。二月報「馬堆統眾迫新會。」信遣趙天元、謝厥扶率眾禦之扶廣東人後歸海被殺於臺灣並其子冑。元、扶陰納款屯三水縣。而邱煇、楊彥敵、洪邦柱、李虎等舟師逼靖海進忠以博羅未下隨馳令邱煇以所轄水師由虎頭門而進以作聲援。邱煇皂耆諸船至虎門。守東莞總兵張國勳遣人至博羅軍前見進忠投降。忠大悅令江勝督李雲、鄭國選、劉成良等眾屯石濃。其新安、龍門諸縣望風悉降。進忠飛報鄭經經授張國勳為徵鹵將軍檄進忠「速攻惠州撲滅此賊庶可水陸並進合擊粵東。」尚之信見吳、鄭兩處之兵合至而郡縣兵將咸瓦解叛去欲分兵出禦兵寡力單。隨遣官往三二見馬雄、郭義願剪辮歸降。雄、義尤其請按兵三水。差人得齎之信印冊降書往湖廣見三桂。　　三月桂拋封之信輔德公又勸其與鄭經連和並諭馬雄、郭義為兩家排解分界各守邊疆無事征伐會師齊出江右。之信既剪辮降周遂遵三桂之勸令人至惠州檄王國棟、嚴自明撤師回省退讓惠州之歸善、博羅二縣與進忠。仍遣使通好並餽送馬十匹、弓百張及幣帛。馬雄將軍亦奉三桂令隨差官知會尚之信同到博羅軍前見進忠、國軒傳達三桂以東莞、新按、石濃為界退讓惠州歸善、博羅二縣。進忠、國軒從其議即撤圍國棟與自明刻將兵馬回廣省。進忠、國軒入城安民秋毫無犯。飛捷報鄭經。經又接馬雄諸將軍公啟暨勇威將軍秦彝伯郭義私啟有曰「銅山當日鷁計業已向東。一時忽被所脅而實非己意。告罪圖報將來」云云。經答以手札有目「銅山之變實非將軍之意本藩業已稔知其詳。覽啟知忠義之氣凜凜故主之恩戀戀。當努力馳驅克奏大功其所以報效周王者即所以報敕本藩也。勉旃勉旃」經即以鄭珍英為惠州府鹽政使以南靖知縣羅士倫為惠州知府、江美鼇為連平知州改海陽知縣童士超為東莞知縣以林良瑞為海陽知縣、勞清為詔安知縣清字靜民浙江紹興府入、張芳勝為龍州知縣餘悉原職。令國軒守惠州劉進忠同何祐、江勝、林陞、林應、洪羽、王一新、劉成良、洪有魁、曾偉、馮有魁、鄭國選、施鳳、王世澤、劉炎、張國傑、許貴、陳大烈等回潮州侯與吳三桂會師出江西。以許曾為漳、泉二府學道以潮州知府王仕霎為患、潮二府學道且褒仕雲有「江南宿學嶺表名臣」之句。差禮官都事林肯齎書並幣帛、倭刀、鹿銃入廣東答輔德公尚之信禮知會出師日期。又修書有曰「六軍將帥奮力爭先固已早褫醜魄矣。今既翻然悔悟共伸大義百粵悉入版圖。兵貴神速未可坐老惟祈殿下統滇、黔、秦、楚勁旅。不佞率舳艫入瓜琪道諸將出豫章共清中原同拜孝陵。俾史冊垂罄河山永奠。」云云。邊監督陳文煥往湖廣見三桂約會師。耿精忠接吳三桂報「百粵已平疆界連通速當會師江南之約」即令總兵蔡達帶其本部兵士往汀州協守代懷遠將軍五軍都督馬應麟督出兵攻瑞金與將軍朱飛熊、楊明等合取竷州並囑相機圖應麟。麟見達到遂請入城厚待達暨其所即諸將。應麟思「精忠不以蔡達勁旅從徵而以達代守必有圖己之意」密布設伏防範周至方率眾出寇瑞金。又令總管周應時從間道往漳州通鄭經欲獻汀州。　　經得應麟啟與馮錫范、陳繩武商議。武曰「招降納叛今正其時。豈有與而不取者乎經曰「業與耿藩和好取之誠恐為天下笑。」武曰「天下乃天下之天下豈耿藩之所自有唯有德者居之。今耿藩失望。應麟擇主而事安可棄之以失天下英雄向慕之心」錫范曰「得尺即尺時不可失汀州若得便窺取邵武而圖全閩也。」經依一二人議遣都事林貴齎書報精忠曰「宇內既平今欲命將分水陸、水者由瓜鎮、陸者從江右大會吳藩共取江南。但汀州必經之道願借以往。」　　四月初一日經令吳淑督萬人入汀州以觀其變。淑過永定、上杭二縣約束部伍草木撫動徐徐而進。十三日到汀州駐劄東教場聲言侯齊出師客主相安。周應時得鄭經密諭是夜馳應麟營詳陳始末。時應麟方陷瑞金即於二十八日回兵。令黃助趙時可先到汀州報蔡達曰「鄭師借道恐其有變故將軍兼程回師共守城游。」達曰「鄭師正是欲與將軍同出江右者。將軍業得瑞金何得撤師而還必有別意。」隨督其即將分兵上城閉門嚴守不納。　　五月十八日應麟提師報到知達據城將兵屯羅漢嶺謁吳椒請計。淑曰「將軍兵士眷口悉在城內彼孤軍決難遏制。速攻之必有應也遲恐援師至矣。」遂約於二十夜勵兵郊倚雲梯。屢攻不得上。延至天微曙麟兵環城叫喊呼父喚兄聲震雲霄忽蔡達前營周雲達開門接麟入。達聞城破與其右營趟文魁帶親隨百餘人遁去從黃竹嶺奔同福州。淑入城與應麟出示安民。飛捷報經經封應髒奉明伯前提督仍鎮守汀州孟熊臣仍為兵備道熊臣原汀州府精忠擢為兵備道擢上杭知縣朱廷燦為汀州知府。其餘照舊供職。　　蔡達奔至福州見精忠哭告「應麟密通鄭藩鄭師非有意出江南實假道圖汀州。」精忠大怒曰「本藩之屈意修好者欲全力出攻浙右會師於江南。豈期共誓之墨跡未乾遂即寒盟背約收我叛將侵我疆土」令宣納司曾福寧同吳三桂禮曹周文驥下漳州見徑。經曰「汀州馬應麟原約敝員會師江西不意蔡達突生異念構釁於內。若非本藩師旅今日已屬他人矣」附會其說以答之。　　六月曾福寧回覆經言精忠大悒快。其部下在外諸將益憂內顧。　　七月中都尉徐光武見鄭師日迫人心皇皇密遣人持書到街州與馬九玉令其速請親王入閩。　　八月九玉遣心腹納款於和碩康親王。王大喜許保題厚爵。九玉得命遂約十五夜退兵。十六早探馬哨巡九玉營果空報親王。王令寧海將軍喇哈達、都統賴塔、一等侯馬三奇、總兵李榮、隨徵福建提督段應舉等尾後進兵以浙江總督李之芳為援三奇字乾庵原福建提督馬得功子。功死於海襲封一等侯。迨三藩倡亂奇出家資養兵從徵屋建奇功官至鎮海將軍。十八日九玉率眾不從仙霞回繞道常山、玉山由山河口分水關入閩。業先遣人並徐光武書通知守興化後將軍馬成龍。親王至清湖恐有賊兵未敢突進論喇哈達令巡驕四探。探果無備進兵石門次峽口。又虞仙霞有守屯劄保安摘。原漁梁守備把守仙霞總兵王命庫、原楓嶺把守總兵金應虎二人皆薙髮出迎喇哈達於關下保安橋哈達用為前導引師過關。　　興化守將馬成龍接九玉書知眾共謀請親王進關即遣人往漳州見鄭經獻興化府。經接啟表封相龍為殄鹵伯援剿左提督。令許耀馳師入興化府共守又馳令到潮州調何祐、江勝、林陞、洪羽、林應、許黃、鄭國選、馬騰龍、劉成良、玉如虎、張國傑、玉一新、陳昌、陳侃、曾偉、陳烈等陸續回漳州聽令。　　九月精忠正在憂鬱之際有王進、王可就二人欲謀福省通於和碩康親王者命校尉擒殺之。　　廣東尚可喜死之信遣使到漳州鄭經處報訃並請其妹奔喪妹係懷安侯沈瑞嬸母同瑞居廈門。經允其請遣回令禮官林桂入粵耳祭。吳三桂在衡州聞可喜死晉封之信為輔德親王。　　吳淑既得汀州與應麟又下諸邑遂瀝情飛啟云「汀州居萬汕之中實係贛州、廣信要隘。地方遼闊岐路多雜悉一旅之師不足以守禦。況邇來偵報仙霞失守親王大隊進關。祈迅發重兵前來協守觀望倘有別圖亦足以進取。」經令左武衛薛進思督果毅後鎮吳祿、井宿鎮江仰聖、女宿鎮毛興、奎宿鎮鄭國選、角宿鎮吳桂、斗宿鎮王一新、牛宿鎮曾偉、木武鎮馮有魁、信武鎮張國傑、戎旗四鎮馬騰龍、戎旗五鎮高明等兵往汀州並諭吳淑加意防守相機而行。進思到打分各鎮把守隘口。　　出寇溫、台左軍都督曾養性告請糧匱精忠勒令布政司蕭震捐銀五千前去給散兵食。震以貧對精忠大怒。初七日。令校尉擒震絞於南門甕城差吏曹鄭章同徐鴻弼抄某家搜括銀十餘萬。　　精忠聞報「仙霞失守。親王入關延、建將危」即放平北將軍王進功同泉州治兵應援。進功至泉往謁鄭經。經表封進功為匡明伯中提督功於甲寅四月至省為精忠所困欲併其家其子急而歸鄭。至鄭、耿交好。進功之妻與子請於經經修書與精忠欲進功回。時精忠業以女妻進功次子精忠街功子入省方肯放功回泉。經執欲功先回然後送其子入省完婚。爭執不定而中止。回時計有三年矣。精忠又與諸將商議若有緩急當航船入海獨徐光武以為不可「豈有自為王而欲依於王者乎殿下係皇親倘能悔悟皇上必不見罪不可生疑畏而受禍」精忠意尚躊躇。光武按兵甚嚴星馳密啟與親王「速進兵恐有變」　　初十日奉精忠命看守原福建總督范承謨禁卒有徐應虎者以謨忠義可嘉百計勸慰待時。後又受泰寧許鼎賄託愈朝夕態勤服侍。遣聞「親王逾仙霞眾議不肯下海欲薙髮投誠。」密通承謨。為之喜曰「得見天日矣」謨笑曰「如是吾將不免。」應虎曰「公何出此言三年尚不相害豈至投誠又起殺心」謨曰「爾有所不知彼必不敢活我以存形跡。」遂覓炭燼書絕命詞於壁曰「一笑襟開萬愁平龍興有寺葬真卿執旗厲鬼爭前導掃盡穿墻穴壁鼪」　　十一日親王遣官到省溫諭許為保題仍授王爵鎮守福建精忠方定議。十八日接詔薙髮歸正但虞承謨乃從龍望族生回闕下必大彰已過。不如除之以滅口。十六夜二鼓差呂八帶人至幽室承謨尚偃臥未睡應虎報知謨笑起曰「今日才畢吾事」即披衣。將行而呂八威喝聲厲。謨怒目裂眥舉手中械索摔之為左右勸開。遂望北九叩首曰「罪臣奉職不能為國家除此叛賊死己遲矣」八愈憤喝從者縊死。又往別室勒死謨幕客、家人五十三口承謨遼東蓋州人壬辰進士。撫浙廉正有聲。迨擢閩督值於甲寅三月望日禁於幽室。絕粒求死者再悉為守者防護勸慰。及耿平事聞聖祖有「智不及展勇不及施」之語褒之諡曰『忠貞』祀福州城內烏石山之南。精忠於十八夜半薙髮待罪。親王知忠歸正提師。十月初四日到洪山橋。初五日入城民安傳檄各群縣。　　其鎮守郡武將軍楊德、刑羽、聞仙霞失守九玉退軍延平親王進關耿藩己削髮。　　即遣人到汀州通吳淑淑將汀州交薛進思、劉應麟鎮守。淑與弟潛暨諸鎮從寧化越望高嶺兼程趣邵武與楊德、邢羽共守。親王正在撫餒殘黎忽報「興化馬成龍舉城歸海」繼報「鎮守邵武楊德、邢羽亦延賊據城。」　　鄭經聞精忠薙髮與諸文武商議守禦。吏官兼宣慰使洪磊曰「耿藩勢逼薙髮投誠幸興化已歸順速當治兵固守烏龍江。然當此任者非磊步將許耀不可。」經曰「許耀恐非主帥之才宜令馬成龍督兵把守。」磊曰「前者惠安之捷追奔數十里斬馘數千遂使王進之宿將破膽耿藩之強悍乞和。今福州兵士聞耀名率皆震恐。馬成龍乃新附之將心腹未足深信豈可假以重權」繩武曰「大凡出禦將帥當使鄰邦畏懼。許耀名震福州令之督禦烏龍江甚得其人。宜委任之」經即馳諭興化以耀為總督督諸鎮兵馬進屯烏龍江。更官都事陳駿音上啟有曰「耿、尚連和漳泉安枕。雖未效先王航船入瓜鎮而取江南亦當速命將豉勇由興寧而直搗贛州大會周師以倡義學。何得聽吳淑煽惑引師借遭信應麟私意反兵據城既敗兩國之好隨失同仇之義致耿藩勢窘我師忙蹙。不知當事者作何主意不以為怪而反翔翔榮幸駿音恐禍不旋踵而至也。」經示錫范、繩武范、武以駿音老朽誕言駿音原隆武中書舍人石齋先生之弟子。時年七十有四。　　十一月去耿藩左都督曾養性接精忠繳隨剃髮撤師自溫、台航海回閩。其部將朱天貴不肯從養性投試將舟師悉附守鎮定海奇兵鎮黃應與水師一鎮蕭琛等引眾邀擊養性歸師獲船數十號報捷。經大喜授天貴為樓船右鎮仍協同黃應、蕭琛等拒守定海分巡喃日烏洋各島期增師進攻福州天貴興化莆田人。後投誠官浙江平陽總兵。從施琅徵澎湖死於戰。　　康親王接「馬成龍獻興化歸海」之報恐賊兵窺侵福州即會靖嘉王耿精忠、將軍喇哈達、都統賴塔、一等侯馬三奇、都統曾養性、江元勳、馬九玉等暨提督段應舉、總兵李榮等列營數十里踞守烏龍江之東。許耀接鄭經令諭督江勝、林陞、王如虎、林應、張漢相、魏其志、李尚文、慮仁、黃良驥、許貴、施定、華尚蘭等十二鎮屯劄於烏龍江之西營壘相對。　　陳駿音見贊輔荒悖不急時政復上啟有曰「何其左右無謀聽信煽惑歡一時之苟合構釁鄰邦棄萬載之良策失約周師。遂致前門拒虎者灰心薙髮。今既如此悔莫可及。速當命將統貔貅之眾借道出邵武督舳艫之師疾迅攻南臺。然後親統六師、水陸並進臨江督戰庶可冀成敕。若復優游歲月委擔他人恐其禍不遠經將駿音啟示六官。陳繩武曰「凡為人主者提調六軍密授機宜自然決勝千里之外。駿音不識大體徒鼓狂言」遂出駿音為漳浦所之銅山安撫司。　　將軍喇哈達見賊兵烏合興賴塔、段應舉會議「乘船江炮臺未備代木為筏廣取船隻渡兵過河破敵。倘連延日久。沿江佈置督一旅水師從閩安而入我師盤勢必為彼所分矣。」賴塔是之令沿江所有船隻悉取密藏港內併伐竹木為筷等候渡江。許耀泉之惠安人健漢雄聲有勇寡謀。依從洪磊之勢、偶同國軒之捷當事者以為天下莫敵、蓋世謀略。迨授任主帥至江邊扼營據守。夜見東岸連營火光數十畢心懷疑畏。適過江探者回報稱「滿漢騎兵步卒十餘萬首程先鋒皆係耿藩諸將領馬上金鎗手其次賴塔、段應舉、馬三奇李榮等再次將軍喇哈達也。另有別隊欲從南臺配船由閩安而過登岸合擊。」耀聞之心愈慌。隨撥盧仁、張漢相二鎮帶本即兵士前往要口鎮守防閩安十道渡載登岸者。以王如虎鎮騎兵一千為先鋒江勝督步旅三千為副黃良驥、許貴、林陞、林應四將帶兵八千為左右救援。其餘防守沿河營壘。隨啟陳「敵師十餘萬非十二鎮之力可禦。速當益兵固守」又請辭以「材非總督不敢任此重擔恐誤封疆大事。」又一啟「當此大敵非侍衛馮錫范督領諸軍亦當道中提督王進功、左提督趙得勝糾率勁旅前來相機料敵方可。」日出啟三、四接踵告急。經示繩武、錫范。武曰「誇張敵勢乃邊將故套方以顯其功。耀之辭不敢任總督者示其謙也。此敵正欲觀耀之雄略。」遲遲不為意。經儒而無斷亦為姑息。耀見屢講援師不至外雖誇張「在彼前來不足吾一擊」內實乏策指揮空費踟躕耳。　　十七夜三更有耿藩隨徵副將陳英帶兵三百餘人竊船渡江相投。江勝與如虎接之隨報耀。耀令其眾暫過山後屯劄俟明晨見之如虎曰「本督當此兩軍相對敵情未曉。幸有歸誡急當見而詢之庶便畫策豈可以俟明日乎」耀方召陳英入見面詢英曰「領先鋒者耿藩之將金鎗手也其賴、喇為二、三程不日即欲渡江。又有一隊從閩安而來。」所陳與偵者無異。耀懷益亂。十八日會議沿江設備。陳英請曰「最重者蕭嶺腳炮臺。彼船欲侯流退風順而齊過。此炮城上下可防五里。英蒙收錄無微勞報效願領守此城立功。」耀以初附之將未敢信任隨擱之未定。　　二十日四更潮退風順馬九玉等領諸軍船筏如葉乘月微明蔽江而下。耀得報一面令諸鎮至江邊禦敵一面飛調堵閩安路二鎮同師助戰九玉等登岸與王如虎、江勝等死戰。雖未分勝負江元勳率金鎗手從蕭嶺後炮臺邊登岸橫擊銳如雨點稍劫。徐而江勝被傷倒軍遂亂勝倒在眾屍內至二更回魂帶傷強行至鄉鄉人藏醫送之歸。耀見如虎等陣亂急督兵援之亦敗退守蕭嶺。日將亭午忽報司下面騎兵飛奔雲至是從閩安來者。」耀急令林陞、盧仁等領兵往歡。甫離營而九玉、江元勳等騰湧前來矢銃交至難當遂大潰。曾養性守烏龍江之東清涼山上望騎兵已登岸廝殺喜曰「背水陣成矣賦可破也」江元勳等追至宏路方收軍。是役也草木皆兵殺賊六千餘級獲輜重軍器不可勝計。許耀等抱頭而竄至三更抵漁溪不敢安營掠食而遁。天明至涵江神稍定方敢駐足。鄭經知耀大敗即令趙得勝為帥領何祐、陳昌、陳侃、陳大烈等星馳守興化禦敵又馳諭潮州調進忠帶兵救援進忠不聽命有自踞意。　　康親王以邵武乃上游要地今為賊所踞若不遣將平復恐從延、建煽惑奸民貽害地方令都統穆黑林、胡兔同中路總兵劉又昭帶騎步兵一萬進攻邵武。鄭經得邵武捷加楊德為平鹵將軍後勁鎮、邢羽為折衝鎮並諭吳淑善覷方便進取延、建以合取福州淑正在撫綏地方分守隘口忽報穆黑林領滿漢師進剿。十一月二十五日淑率諸鎮割長橋以作犄角之勢奈雪滿山頭嚴凍難堪。十二月初三夜偵報「穆黑林大隊即至。」淑恐其驟來衝突令兵士據橋守險以待。其弟潛請曰「水到土壓兵來將禦。尚欲進徵今反坐待當抵新亭迎敵」淑曰「非爾所知也。新亭曠野便於馳驅。長橋一帶有水可恃據險以待我逸彼勞徐觀其變用計破之。」潛不聽必欲過新亭。時陰風蕭颯大霧迷漫。潛眾渡河河水沒烴軍士登岸肌膚凜列。胡兔領滿騎突至衝殺箭如飛煌潛奮勇揮軍死戰。邵武鄉導閻進功已先款通於黑林正酣戰間率其即伍反攻。潛軍自亂死傷大半急欲退守長橋。天明淑知潛進兵虞其有失遂統軍前去接應。甫至中途突遇潛敗未及述而滿騎追至。淑兵遂無鬧志咸退。楊德聞報亦即統眾出援悉為敗兵衝散不敢進守邵武返據建寧縣。黑林入城安民。　　其薛進思在汀科斂虐民。接報「許耀馬龍江大敗滿漢兵十餘萬追逐甚緊已調趟得勝、何祐馳守與化。」驚疑靡定。至初七日申刻塘兵又飛報「吳潛兵潰新亭」再報「淑與楊德等已邵武追師即至。」進思愴惶急收輜重馳傳各守隘諸將士抽回漳州。劉應麟聞進思欲去率騎見進思曰「本督何忙甚而欲旋師」思曰「烏龍江大敗是長江失恃興化必難守。今邵武又失當速退兵共守漳、泉若遲滿漢雲至行不及矣。」麟笑曰「本督奉令守城敵人離此尚有四日之遙況吳本督踞在建寧縣乃萬山之中速會師進援固守險要以觀其變邵武尚可恢復。何本督自為主帥而駕潰若此豈不令三軍瓦解弟願出家資養兵守城。倘萬一緊急。即飛請救援安可未遇敵人而自棄遁乎」進思曰「公不識時務。此城不可守兵心已潰公勿多言」應麟見進思言語舉動全無大丈夫之氣節頓足曰「豎子誤人吾死無葬地矣不可與伍。」進思大隊乘黃昏出蹌踉猶如喪家之犬奔回漳州。應麟亦令人備船隻將眷口家資載下潮州依劉進忠。搥胸嗟嘆飲恨氣塞數日而死。　　十二日黑林提師至建寧縣。淑曰「城孤不可守明日與之決戰。倘不能勝然後退保汀洲。」德是也。淑五更率眾出雲蔽雨霖雪滿山頭。黑林領騎兵已時方至。淑守候已久眾兵餓而兼凍不敢接戰遂退三十里安營炊食。淑撫慰諸軍曰「爾等若再辛苦一夜便到汀州有城可守。大會諸師然後設計破之。」眾軍欣然食而即行。天明至汀州。淑望城曰「旌旗無色金鼓寂然。」駭曰「守者何在」隨間鄉人方知進思聞戰敗之信而去業已五日矣。淑與德議計絀亦領眾軍兼趕回漳。第二十卷敗七府國泰執法　入潮州進忠歸正
---
　　康熙十六年丁巳附稱永曆三十一年正月趙得勝與何祐奉令守興化會馬應龍、許耀議拒敵之策。得勝仍令應龍守城自與何祐悉出據險列營作聲援。耀請曰「邇偵有小路可達方口耀願帶原統鎮將抄出其後。本即鎮兵進攻使彼首尾不顧破之必矣。」得勝許之耀率其眾行。但山路崎嶇適又淋雨日行不過十餘里。喇哈達接親王諭其乘勢追趕勿使喘息隨督賴塔、段應舉、馬三奇、曾養性、江元勳、馬九玉、徐光武等騎步兵至興化。趙得勝急謂何祐曰「滿、漢雲至、城危旦夕。右虎前往之兵已虛其行速當調回合師與戰」祐曰「公見最高須急召之。」耀接得勝令遂反師。時各寨戒嚴守禦因而軍士乏食悉有飢色。喇哈達見賊分告據守恐有別謀令段應舉、江元勳等列陣逼戰。何祐欲出兵迎敵勝戒之曰「初到勢銳暫守以避其鋒。候右虎同師方合兵與戰。」祐恃勇不聽鼓眾而出為曾養性所敗。勝見祐演急督諸將援之。九玉、元勳望勝出師引兵合擊。勝亦敗退據其營。祐因勝救養性眾稍虛乘勢併出奔入興化城。勝營被圍三匝督眾死拒見無援師謂諸將曰「吾奉局王之命傾心歸藩指望分茅列出。誰知中途同此牧豎輩共事征伐勸而不聽奔而不援。憶天耶命耶大丈夫只可死於沙場豈可搖尾乞憐為天下英雄葦」隨大開營門督所部憤不惜身首先衝陣。左馳右逐不得出圍。忽坐馬中排鎗得勝棄馬步戰連砍數人人莫敢攖。何祐登城遙望挽眾不救。得勝孤軍無援被段應舉、曾養性、元勳、三奇等環繞攻擊。勝左右死傷已盡雖賈男步戰身中十餘箭力竭遭砍全軍覆沒。祐四門緊閉逃回軍卒亦不放入。是夜二更祐開南門遁泉州。　　二十九日鄭經在漳接「興化趙得勝陣亡何祐棄城敵師將至惠安」報與馮錫范、陳繩武相顧失色。二月朔弛城禁悉放婦女出。百姓鼎沸挈男女載道號哭避匿山谷。時何祐林陞、林應、蔡文、鄭國選、沈誠、陳昌諸鎮澳散無術約束。聽其所之不敢駐泉。或挾舊人數夥從安海、貫口、沙溪而渡廈門者或招諸黨散眾入長泰烏山、天保而為寇掠者。　　初九日喇哈達大隊至洛陽橋。參宿鎮謝寅統其所部出新鋪接戰被殺餘黨四潰。追騎搶城而進域守林定走不及、匿於人家。哈達安民分禦隘要。　　初十日未刻經要「泉州敗績失城」報忙與馮錫范、陳繩武登舟順流出廈門。　　哈達既定泉州謂賴塔曰「師不可停宜乘破竹之勢下漳州。」塔曰「公論甚高。」隨率馬三奇、段應舉、曾養性。江元勳等騎兵。二十日抵江東橋。探無阻即統大隊直進。甫至關父老綵旗羊泗以迎喇哈達入城。達安民。三月初二日分師到海澄令馬三奇守。賴塔督兵南下浦、詔二縣人民薙髮恭迎。至章期分水關有連營把守者乃潮州劉進忠別將也。塔屯詔安、雲霄候令進取。　　鄭經、繩武、錫范等到廈門諸文武乘其懷疑未及周防各星散如潮惠道江德中、碣石總兵苗之秀。潭浦總兵劉炎、漳浦營城守張國傑竊船投誠。獨有建威中營吳桂全師歸廈門軍威甚壯。繩武、錫范勸經歸東寧經將欲行廈門百姓沿岸哭留聲如海濤。經亦惻然乃暫住廈。遲數日諸鎮陸續逃歸如泉州城守林定削髮為僧亦至。江勝被創匿於屍中亦乘夜歸。又各整隊伍人心稍定。繩武以吳桂原係漳州守備。今兵威太重恐其有變密啟經經擢桂為五軍都督解其權以其子領兵吳天祿為箕宿鎮後投誠改名郡官至浙江水陸提督。又調北汛水軍黃應、朱天貴、蕭琛、蕭武等回船防衛經與錫范、繩武將輜重、玩好絡繹載過臺灣。留守東寧總制使陳永華將敗七府始末上陳董國太國太大怒曰「豎子無能傾覆桑梓辱及先王」下令切責並究喪軍之魁者許耀、擅棄城池者薛進思斬首示眾又追祭趙得勝暨陣亡諸將。經拜奉母命欲正許耀等法。進思倪首無言耀大呼曰「此藩主頁耀非耀頁藩主耀承委總督恐誤軍機不得不星夜馳赴。迨至烏龍江觀敵勢浩大力不稱職前後共七十二啟請兵調將辭職解權。藩主默然不應致耀獨力敗績。今欲斬耀耀罪安辭請出七十二啟示眾耀死亦暝目。」經無以難之。洪磊出啟曰「千軍易得一將難求。耀誠勇將磊願出家資製甲造器養兵二萬與耀恢復漳、泉。」經遂允磊保立功贖罪。出進思斬首號令諸將。親詣江邊遙祭趙得勝暨陣亡將士。遣禮部都事林桂往臺灣復國大命。耀得不死磊即交銀二萬二千兩招兵製器。耀心急氣憤。忽染痢疾不數日死。經聞之亦為惋惜。經以百姓攀留且承國太下責與陳繩武、馮錫范不敢言歸。　　四月諸鎮聚集一島軍資不給。繩武啟經「分諸鎮沿海駐劄就地取糧。」經允其請分前虎衛林陞駐東石、留南地方水師一鎮蕭武往湄州守興化地方水師四鎮陳陞、水師五鎮蔡衝琱、七鎮石主、八鎮陳勝分撥蚶江、祥芝、崇武、獺窟、以隸晉、南、惠三縣沿海地方水師二鎮江元勳、三鎮林瑞驥守海澄芝陰凡福清、長榮濱海聽其管轄總制親隨協王一鳴守鎮橫嶼樓船中鎮蕭琛守定海地方危宿鎮陳起萬守福寧州地方總制後協林日慧、前協吳兆綱分劄福安、寧德地方樓船左鎮朱天貴、右鎮劉天禧督師往浙江寧波、溫、台、舟山等處援剿後鎮陳起明守同安港氵丙洲地方後提督吳淑駐劄廈門大石湖兼轄同安揚威前鎮陳昌、左鎮陳福分劄謝村、澄海地方戒旗一鎮林應守井尾、連江、漳浦地方左衝鎮馬興隆、昭義銀楊德原名楊樑、奇兵鎮黃應、英兵鎮李隆、楊奕、房宿鎮楊興分屯銅山、五郡、詔安、南澳、潮州、淺山等處宣毅左鎮邱煇仍劄達濠以遏潮、揭、惠來地方。佈置周密以作聲援。　　康親王以漳、泉既平鄭經尚在廈門船隻一時未得應付況惠、潮尚是劉進忠所據遣僉事道朱麟、莊慶祚往廈招撫。其書曰「嘗聞大賢有言曰『順天者存逆天者亡』。又曰『識時務者為俊傑』。我國家定鼎風教所被四海賓服。此固曆數之有在而億兆所歸心也。適因吳、耿煽亂貴將軍乘間竊據獨不思尺土豈能與天下抗衡而執迷絕島非識天命之君子。特遣升員用布腹心倘轉禍為福歸順本朝共享茅土之封永奠山河之固傳之子孫豈不世世食報無疆哉」經禮待朱、莊二使答以「先王在日屢承招撫只差『剃髮』二字。若照高麗、朝鮮例則可從議。」送朱、莊二使回並復書曰「夫萬古正綱常之論而春秋嚴華夏之辨。此固忠臣義士所朝夕凜遵不敢刻忘也。我家世受本朝厚恩每思克復舊業以報高深故枕戈待旦以至今日。幸遇諸藩舉義誠欲向中原而共逐鹿。倘天意厭亂、人心思漢則此一戎一旅亦可轉禍為福何必裂冠毀冕然後為識時務之俊傑哉」親王以其言語狂謬議竟不成遂飭府縣取辮船料修整戰船以便進剿。時有漳州人蔡寅以左道惑人。乘鄭經漳、泉之敗收其餘黨詐稱「朱三太子」交泉州人許挺為內應。於三月十九夜半寅領八十二夥頭各畫符一道潛至泉州城下魚貫緣堞而上鳴鼓揚旗直至開元寺前。將軍楊鳳翔聞報發令曰「此必有奸人作亂。各守堆之兵勿動」俄而提督中營參將馬勝擒挺殺之。寅見無應隨轉身砍西門逸去無一失者。自是人益信其術神。盧世英、紀朝佐。鄭不越、吳金龍、歐九、玉鼎等群然尊奉眾至數萬駐南靖、長泰、同安等縣山谷聲勢益盛。其眾皆裹白頭眾威目為『白頭賊』。官軍屢為所敗故此親王調滿、漢兵集於貫口而未暇平海蔡寅住龍溪縣之馬口鄉奉素種園。與漳浦僧道一最善往來言歡有年。道一庵中蓄一白狗老而斃因葬寺左之捕。久而成怪遇晚變為秀士衣白衣遊戲兩旁。左右鄉人悉見詢道一「庵有何客」道一日「無。」眾口一詞道一疑是狗變幻意欲遷毀。狗隨託夢蔡寅求其庇護後當重報寅覺詫異。是日道一欲往漳順途顧寅。寅延入室加意譴綣隨叩其故。道一曰「實有是事。」寅求之曰「業已相託求大師勿遷。」道一許之別去。是夜又夢狗來謝遂附焉有事先報知。寅遂生計供奉哪咤太子靈驗無比祈禱者接踵。適泉、漳鄭經遁廈。寅往同安路次招集餘黨詐稱曰「我乃朱三太子。」倡亂惑人。道一知寅勢盛親往十八保山見寅索謝。寅以「兵餉尚無措處安有餘囊堪以遺賭俟日後作報耳」道一辭歸寅亦不留。道一憤回庵將狗掘開其體如生。以火焚之燃揚其骨灰。從此寅無所聞術亦不靈。被總督姚啟聖所欺奔歸鄭經。經援寅蕩滷將軍改名蔡明文。　　潮州總兵劉進忠曾於乙卯年八月單騎至海澄面鄭經見經語言人品平常心遂輕之。迨烏龍江許耀敗歸經馳諭調進忠入援忠不聽。續聞興、泉、漳三郡己歸正即遣將列營據分水關以自守。修書與國軒「約束粵東一旅吾弟當之閩省之師愚兄自任。」國軒應允。進忠遣潮州城守陳文嵌一作文弢入閩謁康親王及耿藩窺探虛實。親王、將軍至督撫賞賚加厚。獨耿藩錫進忠袍掛各一、靴一、珍珠一顆剖為兩片用緜裹之交文嵌。適往隨徵署福建布政司姚啟聖素與文嵌相交最善文嵌勸啟聖入潮招撫。啟聖恐忠心未決難以口舌動之。文嵌教以得伊小主馬三奇書則事濟矣。啟聖隨啟親王王允之。以隨徵通判王綸部為副順取一等候馬三奇書同陳文嵌回潮。嵌告啟聖耿藩所賜物件始末聖教文嵌匿其珠片做帽一頂加之啟聖初除廣東香山縣因盧總督揭平南王通海接濟悉由香山出章連啟聖。本出三日送稿與王王遂參總督虐民數十款星馳兼程進京。本上在總督前二日。總督聞報懼王勢力投繯。時陳文嵌在總督處為旗鼓。二比俱發拏問啟聖、文嵌均繫獄故善交焉。　　五月劉運忠正在操演士卒堆積糧餉觀望。忽陳文嵌從閩回備述親王之意出馬三奇書曰「憶昔溫陵聚首親愛彌深。緣搆先嚴之變鴻雁南北揆違已十餘載矣。每一引領不禁重為悲悵也老兄臺智勇絕倫威名遠著節鉞潮、惠原為廊廟之股肱。因閩輯兵變以來勢孤莫挽遂使封疆重臣俱被屈陷。然初心豈敢為從逆而弗顧耶良以一木難支惟有隱忍以圖後日之舉耳。今和碩親王奉詔撫閩凡一應去逆歸順之人不特盡繹前非更置高爵厚祿必誠必信以待歸誡。耿藩係首事者也一經悔過即復王爵恩禮更加疇昔。下至脅從亦皆照舊供職毫無猜忌。況原為王臣因逼於勢力不加而聞風惑亂者乎其赦過復用斷斷無疑者也。弟以手足摯情已將兄台訴之親王前而親王亦無不諒兄台之心而慕兄台之望者。倘得翻然倡順均有同心必有從風而起者。是王師不折一失而成膚功皆兄台一人之倡成。王自當特疏題諱破格優錄。不過一反手之勞而朝廷之爵祿隨之矣。況興化、邵武先復汀、漳、泉業已蕩平師旅所加無不披靡。即不言干戈相向也區區濱海邊隅豈兄台展足之地乎以兄台之明成敗吉凶洞若觀火奚待弟之喋喋但休戚相關之誼不忍漠視故不禁言於兄台之前。弟今蒙親王之命執統前矛則弟非同虛謀之辭罔聳聽聞。當念今日簡命之重並思先嚴優渥之誼潛布腹心改正歸誠。為上游之首事是功既優於特等為九重眷注之隆必有過於尋常萬萬者。語云『識時務者為俊傑』。正今日千載一時也。願兄台熟察而果行之弟不勝南向翹瞻之至」進忠觀畢喜曰「吾當遵勸為此方百姓造福死生聽朝廷之命。」文嵌密遣人來漳報啟聖即行。　　六月初五日姚啟聖、王綸即至潮州勸降進忠安二鎮於城東韓文公之祠。是日諸鎮將士群然偶語。左鎮何鳴鳳入見進忠曰「兵心未安眾口嘵嘵。二使在此恐有不測。」進忠曰「非子言幾乎誤事。」即移啟聖、綸部於潮州府署內令知府王仕雲款陪綸部仕雲子。以招惠、潮功補授惠州府興寧知縣、何鳴鳳率親信饒將守護。初六早劉進忠薙髮歸正拜授徵逆將軍徵逆伯。遣中鎮陳璉帶兵星馳往惠州。　　劉國軒聞興、泉、漳、汀、邵連失嘆曰「豈有前門人為之拒虎可以高枕無虞反輕聽左右而為狼假道」竊恐失信天下逼人於無可奈何一旦共為瓦解」迨接進忠書約共守禦惠、潮遂飭東莞、石濃、新安各將加意提防。十二日陳璉至惠令軍民薙髮。國軒謂璉曰「原與貴爵主共約守土若欲投誠亦當通知同作計較。豈有陽為指畫而陰謀獻地陷人於不義哉今將全城交與貴鎮吾單騎東歸矣。」璉曰「本爵亦有成言若統領允共歸順則敝爵主當啟王飛章題報係出自裁。苟若不允欲回臺灣亦任統領之意。」國軒曰「多承貴爵主厚道倘異日相逢當避三令以報德。」隨即修啟馳辭輔德親王尚之信並同城諸文武。將所有輜重、衣甲、馬匹、軍器等物悉送陳璉僅帶親信二十餘人單騎出城時非無兵馬因無船隻故也軒以其眾多必滋擾地方。兵民聞國軒欲去俱送之。軒下馬共相揮淚依依不忍。沿途百姓餽魄其食。從靖海所下船。尚之信接軒告辭啟亦差員駕船趕至表裏送之。二十四日國軒舟到銅山遇何祐從廈來亦到。各相候問而敘近事。祐入雲霄港由下河庵後陷平和縣徵派糧餉收拾舊黨。二十七日國軒至廈門面經。經大喜曰「虞公之難脫虎口也。」軒曰「恃藩主威庇軒處虎口安如泰山。」忽報「吳淑破天成空其寨而回。又欲統師前往德化。」軒啟經「召淑回共同進取。何必滋擾生靈」經允軒請馳諭調淑回。　　親王欲催造船隻克平諸島奈白頭賊蔡寅詐稱朱三太子煽亂於同安之十八保、長泰、南靖等處甚是猖獗官軍屢為所劫。故以鄭經之狂悖而寢其議。迨查「己西年七月間慕天顏曾使臺灣招撫。欲照朝鮮事例稱臣納頁」親王循例遣泉州知府張仲舉、興化知府卞永譽各加卿銜會泉州鄉紳黃志美、監生吳公鴻再申前議令其讓回各島許為題請以息兵、安民為詞。入廈見經。經與馮錫范、陳繩武、劉國軒、吳淑等會議。錫范執以「欲安民必先息兵息兵必先裕餉。果能照先藩之四府裕餉則各守島嶼而民自安矣。」張、卞不敢主辭回覆命。親王以其無定局又無報使寧海將軍喇哈達曰「徒以言語僕僕往返未盡曲折以啟其衷。」會內院覺霍拓修書再差吳公鴻往廈見經其書曰「愚聞興滅繼絕者聖世之深仁保國全名者賢豪之至計。朝廷定鼎三十餘年南徼北塞盡混車書獨海濱一帶之區未得波恬浪靜。致使士卒疲戰爭、人氏轉溝壑此離愁苦之狀慘目傷心伊誰之咎年來使旌往返議撫、議貢幾於舌敝唇焦矣。而至今迄無定論者總由貴君臣挾一『盡節為明』之見而逆計數年來之汲汲議撫為我朝廷自圖便利耳。噫竊嘆貴君臣之計左也夫議撫者為全貴君臣名節計也非為墜爾君臣名節計也為我國家培萬年根本計也非為我國家圖一時便利計也。願執事大破拘攣俾得竭殫愚衷聽貴君臣之自擇可乎夫明季遭闖賊荼毒之後社稜坵墟生民塗炭。我世祖章皇帝大興援師弔民伏罪不數月而國賊授首流寇銷亡。然則覆明祚者誰乎滅闖賊而殄明仇者誰乎此天下之所知非獨執事知之也。迨夫有明之天命既去四海人心歸於本朝然世祖章皇帝蓋嘗親祭明懷宗之墓御撰哀誅灑淚酬觴。今我皇上又復大舉博學宏詞之士纂修明史命執筆之士搜剔褒揚勿避興朝忌諱。此可巍巍聖德度越古今雖征誅而同揖讓者矣。而貴君臣僻處一隅負固馮陵欲圖未盡之天數所云臥榻之側豈容他人鼾睡命將出征實朝廷應天順人萬不得已之計也。天下已定東西南北悉入版圖。而貴君臣獨自竄窮荒守明正朔三十餘年不忘舊君此與吳三桂自稱『大周皇帝』為兩朝之亂臣賊子異矣我朝日以忠勸天下何忍驅爾君臣豪傑之士盡出於忘君負國之所為。所以從來之議撫者必曰『削髮』耳、『登岸』耳、背舊主而臣服於朝耳不淮墜爾君臣三十餘年尚義之名且損朝廷千百世勸忠之典豈熙朝盛世所喜談而願見者哉乃今不忍不披陳利害於執事之前者憐爾君臣之苦節而樂為爾君臣計安全也。大凡丈夫之建大功而謀大事也必審時而揆勢。時勢之所可為而縱橫四海建非常之業而不為難時勢所不可為則當承順天心為保國全名之計。今執事試思兩島之區孰與夫四海之大也烏合之眾孰與夫鐵騎之雄也濱海漁鹽之所出入孰與夫九州田賦之所貢稅也謀生求食於風濤之間孰與夫深溝高壘以逸待勞、以飽待飢之利也以勢不均、以力不敵而欲以區區蕞爾之土與天下結怨連兵不已惑乎昔甲寅之變天下騷動當此之時貴君臣有兵十萬聯郡跨州好亂之民翁然歸之。然大兵南下旬日瓦解將無鬬心、士無戰志。何則天命有所歸而且皇上布昭聖武閩、粵、秦、楚之地復歸輿圖。吳逆以十數萬之眾盡覆湖南滇、黔之餘魄望風遂款。執事既不能乘風破浪相與拒衡於三吳大江之上而徒沿海剿掠出沒無常流殃爾桑梓、播虐爾鄉鄰寡人之妻、孤人之子賊人室家、戕人墳墓、荒人田疇不惟乖我皇上好生之德。即爾明三百年流風餘惠亦剝削消磨殆盡貴君臣區區忠義恐不足以蔽其暴亂之辜矣。爾君臣同心共事中間智謀之士豈無計及此哉然隱忍觀望所以遷延未果耳噫此又惑矣昔箕子殷之忠臣也殷祚既滅不得已就封朝鮮以存殷祀。田橫齊之義士也恥於臣漢與百人刎於洛陽客死島上。夫田橫雖義非箕子比也。願貴君臣同於箕子勿徒蹈田橫故轍。則何不罷兵休士全車甲以歸保臺灣自處海外賓臣之列其受封爵惟願其不受封爵亦惟願。我朝廷亦何惜以窮海遠適之區為爾君臣完全名節之地。執事如果有意於此傾心相告愚雖武人忝為勳戚當為特請於朝命所在有司以歲時護貴君臣之先世墳瑩恤其族姓宗支不許兵民侵謀欺暴。行三代之矌典、成千秋之美談者此亦我皇上之所不靳也。執事如知感朝廷之恩則以歲時通奉貢獻加高麗、朝鮮故事通商貿易永無嫌猜豈不美哉夫保國存祀至忠也護祖完宗至孝也全身遠害至智也息兵恤民至仁也。行一物而四善備爾君臣亦何苦而不為此如徒悍然不顧、希旦夕之安、忘先機之哲一遇議撫則大言誇詞要地請餉動雲海澄必不可捐、兩島必不可棄。姑待事窮勢蹙然後回臺未晚也。此皆小人誤執事之謀甚不足信。夫事窮勢蹙之時人心一散事變難防舟中之人皆敵國也。執事雖欲全師而歸恐不可得。且事窮勢蹙然後歸亦何面目見江東父老乎竊聞執事之臣每及議撫之時推委者多、擔當者少。夫小人當危急呼吸之頃反面圖功名如翻覆手宜乎莫以執事之憂為憂也。執事宜內斷於心與一二親信有識者計議。築室道旁三年不成大懼身名之俱喪以為執事辱也。余蠢直人也開口見心。奉命專徵義不避難然感執事區區之義又欲為海濱島上數十萬元元生全之計告於神明然後拜書覬悟尊心以回殺運。言盡語極愚誠竭矣如終不可複合則請斷嗣音一意周旋盛德之事無復望焉惟執事裁之」鄭經得書大會文武與吳公鴻商議。鴻曰「親王、將軍之意屢著公鴻前來者正所以重藩主之忠義也。苟擁兵東歸世守邊土永為外翰保障不但沿海居民得沐其惠即天下後世。無不稱羨為明哲見幾。」錫范曰「先王在日惟有兩島尚欲督舟師進攻江南況今加之臺灣進戰退守權可自操豈以一敗為嫌若苟以生民為念邊所海島悉為我有資綸糧餉則罷兵息民。」公鴻見其偏執狂謬即辭回覆命。哈達亦以其迷而不悟、狂悖無定見真烏合之輩無足計議。　　十月海澄公黃梧子芳世見全閩已平而惠、潮、粵亦歸正以『全家慘遭鄭經誅戮仇不戴天』上陳。朝廷憐之遂以芳世襲海澄公爵兼管福建水師提督事平海。芳世於陛見之日薦黃藍『諳熟水務』。特旨授藍為左路總兵駐劄海澄縣黃藍係同姓因度欲據漳令黃藍帶密本從間道入京世認為弟故有是請以報其功。　　吳淑以得天成寨之糧餉載歸廈門與國軒相機進取。軒又啟請調何祐等於平和。　　十二月國軒收拾快哨、八槳備用。又親往南北汛安設各沿海鎮將嚴防隘口以便進戰。第二十一卷劉國軒大鬧江東　段應舉被困海澄
---
　　康熙十七年戊午附稱永曆三十二年正月二十二日陸路提督段應舉接知『賊犯沿海』報提師出巡。至日湖遇賊將水師四鎮陳陞揮騎與戰。衝突不數合陞大潰死者不計。二十三日應舉又督騎步至東石攻敗賊將前虎衛林陞方同軍泉州。　　二十五日劉國軒連接陳陞、林陞之報為提督所敗。軒啟經曰「前者兩次和議不成必會師合攻。邇時東石、日湖二處連敗豈可坐待宜速進兵入漳以觀其變。」經允請調林陞、陳陞等回兵。以國軒為正總督吳淑副之令統兵進取。軒啟曰「古為將者出師在外必有閩外之寄君命有所不受。倘若如前掣肘則軒亦不敢拜命矣」軒此言指錫范、經武二人在內專權。經遂表請上方劍與軒得專征伐自副將以下聽其處決。軒拜受擇日祭江出師。　　時總督郎廷相、海澄公管水師提督黃芳世、副都統胡兔俱按兵駐漳總兵黃藍駐海澄。星羅碁布防把玉洲、三叉河、福滸、陳洲、馬洲及彎腰樹。璧湖、石碼、石尾、江東橋等處。二月初九日未刻國軒辭經登舟。初十日與吳淑等督快哨、八槳揚帆泊海澄之海門金鼓喧天炮聲不絕。黃藍聞報意其將來犯城加意巡防。是夜五鼓軒乘潮督船進攻玉洲。守將海澄左營遊擊劉宗邦見兵勢強盛不敢戰遂降。十二日軒令吳淑狥三叉河、福滸皆陷分遣屯劄。十八日軒又乘潮漲順風揚帆進寇江東。至即斷橋親率登岸。守將呂韜、王重標等出敵國軒揮戰標等潰退五里許。忽副將朱志麟、總兵趙得壽同統兵至標等又合兵轉戰。國軒抖擻精神將士倍勇首先衝殺。得壽等遁去軒尾追至萬鬆關。關上姚儀望見率騎兵數百飛馳下援姚儀啟聖子有膂力武藝嫻熟。從啟聖出征屢著功。後以恩蔭除山西太原知府。陛見改為狼山總兵轉擢鑾儀衛正堂得壽、重標等又複合戰。軒遙見騎兵奔湧下關即令「後軍急退過坡埋伏俟吾接戰佯敗引彼週嶺後衝殺。」軒遂督眾向前迎敵。箭如雨點軒且戰且退。儀以為真敗揮騎馳趕。不期過嶺一軍從左衝出、一軍從右衝出喊殺合攻儀倉皇大潰。軒追至關下鳴金收軍回踞江東取討民夫聲言欲搶關進攻漳州。　　關上偵知飛報郎廷相。相添兵防守。二十三夜軒乘潮將漲率其眾下八槳。三更至石碼。銜枚登岸倚梯喊殺緣城而上。守將海澄鎮右營遊擊劉筏與朱洛、楊朝宗等不及衣甲隨為所獲。天明國軒豎柵開壕以窺海澄江東橋燒斷漳、泉隔絕。副都統孟安從潮來援國軒督兵出戰。未幾合安揮騎衝突。軒虞其敗發令曰「當速前進如退縮者斬」其領兵蘇爵遲延回顧似欲退意。軒立斬爵諸將股慄賈勇殺進。安遂潰奔入城。軒收尋回營大賞將士。　　提督段應舉聞報立調馬步自泉援漳。親王接郎廷相文即令寧海將軍喇哈達率滿騎從福州來。軒偵知遂撤江東守將讓喇哈達大隊入漳。又平南將軍賴塔接郎廷相移文即領騎兵從潮州而來。軒計各處援兵咸至隨整備八槳快哨挑選健勇乘潮揚帆直入江東攻打營寨。忽隨潮退進取海澄忽又以潮漲突入鎮內鼓噪往漳似欲攻城狀忽又銀潮落旋泊鎮門之東上岸欲去搶關。倏水倏陸而滿漢官兵疲於應敵。　　又白頭賊蔡寅亦乘間率其夥盧世英、紀朝佐、鄭不越、吳金龍、王鼎、歐九等焚掠長泰、天保地方。海澄公黃芳世接總督咨隨領本標步往天保剿捕蔡寅。三月初一早盧世英、鄭不越恃有妖術符驗率眾前迎。芳世揮騎兵衝突不越等遂敗紀朝佐出援又為步旅截擊亦潰。寅見二處俱敗踉蹌奔竄死千餘人。芳世進至長泰界方收兵。　　初二日。國軒督諸將駕八槳乘潮。從赤嶺港登岸列陣於赤嶺埔。哈達、耿精忠。賴塔、郎廷相、段應舉悉領滿漢騎步雲集整隊相對。賊將前虎衛林陞奮勇奪先衝出。與滿漢騎步鏖戰。自辰至午未分勝負。國軒密約吳淑從左右進兵合擊。騎兵咸潰傷失甚多。軒遂屯營於東嶽。　　郎廷相以赤嶺之役國軒樹柵屯營於雙橋一帶地方逼城僅數里旗幟耀日金鼓喧天其勢強盛心甚悒快。隨接黃芳世天保殺土賊蔡寅捷報即馳請芳世回師護戊。世接收隨即班師。會賴塔、喇哈達、廷相等商議戰守。廷曰「城池為重當督兵防。」哈達曰「不可滿漢騎兵悉屯城內恐賊勢猖獗一旦為其月困將奈何公係閩人地理諳熟、音語相通宜在外屯劄。不但可作聲援且可著人四處偵探乘機破賊。」廷相是之。芳世將本標騎步出劄水頭山彎腰廚禦堵石碼芳世至環營山頂。前標遊擊呂孝德曰「豈可全師悉劄山上宜分其半於山下作犄角防賊沖突。」芳世曰「臨高禦下勢如摧枯。」執而不聽孝德平和人。廷相又遣一旅屯劄鎮門設立炮臺遏賊船之往來。國軒不知水頭山是何將領兵屯劄即遣細作一漳打聽。次日回報「係海澄公。」國軒喜曰「吾計成矣」遂附吳淑耳與議大笑而起。　　十一日黎明國軒發令悉焚所有營寨蹌踉撤兵各下快哨、八槳。芳世於山頂望見以軒為真遁也頃之潮漲有八、九分國軒令齊揚帆芳世以為將待潮而出也。瞬倏乘風直抵水頭汕澄岸國軒揮軍徒嶺逼戰。芳世初不以為意而不預防。一見蜂擁鶩至遂錯愕慌張。正欲督兵出禦又報「賊將陳昌、陳福等駕八槳抄其後。」芳世首尾受敵障亂四潰棄輜重營柵而遁。國軒尾後追趕芳世馳忙忽馬朱足幸左右扶急換馬奔入漳幾乎遭擒。軒方收軍踞水頭山所獲輜重馬匹分賞將士大犒諸軍。何祐、林陞、江勝、陳昌、陳福等稱賀並請問其燒燬營寨之故。國軒曰「初虞安營者別將。及探報乃是海澄公吾諒渠素不知兵其可取也必矣。故與後提督計議盡焚營柵者安其心也使彼歡喜而懈惰直抵逼戰者破其膽也使彼不及於防備令陳昌、陳福駕八槳抑其後者亂其陣也使彼兵心無鬥志。此兵法之所謂「不厭詐而聲東擊西」也。諸將拜服。　　十二日國軒報捷。鄭經以國軒江東之役一日三捷赤嶺揮軍。連勝數陣今又用驕兵計奪水頭山而捷彎腰樹敵人破膽屢有戰功。擢為中提督仍總督諸軍得專征伐。差禮官鄭斌齎印諭入石碼與國軒。軒拜受厚待斌。具啟稱謝擇日開印。　　段應舉因江東橋燒斷賊勢猖獗自泉州提師入援。恐海寇從中堵截海澄糧　為其所絕與喇哈達、郎廷相相議親統軍列營於祖山頭接應海澄來往。忽黃芳世水頭山被奪應舉愈加提防。　　十八日國軒開中提督印旗幟新鮮照耀奪目炮聲金欽轟鬨如雷。各將拜賀絡繹不絕。軒視事畢即令諸鎮營「速回整甲為備。吾將踱營地誘敵出戰。各宜奮勇不可疏忽」諸將得令急趨回。國軒號炮遂響自率驍卒出從祖山頭而進。應舉意其將來攻己隨督兵下山迎戰。正遇賊將盧仁應舉揮軍箭如飛煌。仁抵敵不住沈誠、陳起明二鎮齊出接禦又敗下。適何祐率眾至接戰未數合亦稍劫退。應舉見連勝三陣督騎兵追殺。不虞吳淑、江勝兩軍繞祖山之背搶奪營盤。國軒遙見祖山頭應舉營盤被淑、勝所奪即催眾合攻飛馬追趕。應舉見賊兵上山劫營亦即返救。江勝率所部眾從山上殺下繞其後喊殺。故應舉三面受敵軍亂自相踐踏死傷甚多。其漳路業被陳昌、陳福、林應等把踞不得進遂奔海澄。國軒揮眾追至普賢柵。會日暮鳴金收軍回踞祖山頭以逼海澄。　　十九日國軒大賞將士責盧仁、陳起明、沈誠三將退縮不前革職戴罪立功。　　應舉於是日入海澄副都統穆黑林、孟安與希佛、馬虎、總兵黃藍等共議戰守。藍曰「燈火寨乃海澄咽喉宜出兵踞寨不但可作犄角之勢且可接應漳州援師。倘為賊奪估則海澄危困矣。」應舉曰「守城為要何必出據燈火寨」藍曰「城小兵多且無蓄積況水路已斷若一旦圍困糧餉不足將奈可」應舉曰「方今將軍、總督雲集漳郡自當來援。內外夾攻徒必走矣。何慮此輩一時之猖獗」固執不聽。　　劉國軒欲逼海澄恐滿漢合師救援。令昴宿鎮張雄同牛宿鎮曾偉帶所部入攻平和。又令副將黃瑞鏖統眾攻漳平以分其勢。雄、偉至平和守將與知縣聞報棄城遁。雄踞某城分偉出小溪。其黃瑞鏖亦攻陷漳平。　　因而各縣羽毛告急廷相調撥應接不暇。但海澄城小而堅半山半水為漳州門戶。原設水師提督鎮守迨因施琅同周全斌攻澎湖遇風打回召琅、全斌入京裁易總兵燒燬船隻。丁已秋黃芳世保黃藍補其缺。前國軒犯江東橋郎廷相恐其來攻海澄遣其中軍副將朱應麟同馬虎帶兵協防。至國軒破石碼、踞水頭山愈恐海澄有失再撥副都統穆黑林、孟安、希佛等往守。及段應舉祖山頭戰北奔入共計滿漢兵督提三標暨諸鎮營騎步計有四萬餘眾。應舉令知縣祝文郁造冊報城內居民。郁計點百姓胥役僅有八十三家。應辜欲將此八十三家逐出土城祝文郁曰「設城、設兵原以衛民。苟無百姓欲城何用提督若欲逐此數夥百姓出居土城須給牌照付郁為執。」舉聞言方止土城縣城之東另築一城」名曰土城原設水師提督衙門在此。應舉又慮兵眾糧少令文郁挨查有蓄積米粟者報出以充兵食。郁曰「當此擾攘之際數夥殘黎自食無力安有餘栗」郁慮兵丁暮夜強搜民家署內立高臺望夜間何處喊叫即率役馳衛百姓得安。國軒以海澄賊堅急猝難攻度其人眾糧少必能衝出。雖圍半月尚虛西門一道通塹山、龍井聽其自遁。後見應學築炮臺、修壕珊是欲待援而無去意方遣林陞守三叉河林應、江勝守水頭山、鎮門。其餘諸鎮連營扼守圍困。　　親王以海澄屢戰不利令郎廷相單騎入京以署福建布政使司姚啟聖為總督啟聖號憂庵浙江紹興府人。中北直隸解元除廣東香山知縣。緣事革職永不敘用。甲寅三藩倡亂康親王奉命平閩。啟聖投親王軍前願捐資募兵同其子儀從徵。親王加以『隨徵道銜』。屢獻奇謀於浙之溫、處親王甚器重至入閩親王以糧餉為軍需要務非賢能籌畫者任之不可故委啟聖署布政司事。迨往潮州說劉進忠投誠親王愈愛重之。知有方略任以總督又令巡撫楊熙致仕以署按察司吳興祚為巡撫。飛題俱奉旨依議興祚亦紹興府人。降任江南無錫知縣。捐資募兵從徵恢復。親王軍前事無大小咸委託焉。入閩任以刑名。西海氛肆虐故以祚為巡撫。親王以段應舉被圍日久、黃芳世嚇傷未痊乏人料理軍務因查江南提舊楊捷原在閩省曾任漳浦總兵歷著戰功題調入閩平寇。啟聖在漳催趲糧餉應濟軍需忽接親王令諭委署總督隨擇日上任。即廣張告示以海逆蔓延壓有年所漳泉何地何族無與之為黨者豈可以一人而株連無辜亟行禁除以後不許挾怨指稱與海上鎮營族戚以及瓜葛陷害。又搜羅人材凡技勇邁眾、並前從逆者能棄邪歸正悉委以參、遊、都、守任管內標統兵或就地禦侮或隨行征剿。推心置腹不似郎廷相之懷疑閩人而不敢用焉。是以政令寬宏百姓賴安。又計兵馬繁多誠恐糧餉一時未至兵食維艱題請設鑪鑄錢裕餉便民。　　四月國軒見應舉不肯棄城遁去遂督其眾重鎮複壘結營扼險斷其出入屢率眾攻城悉被東北八角樓上大炮所擊。二十八夜軒密遣健將林龍潛入城內將八角樓大炮二門名『八面威風』者打壞。次早報應舉。舉塹放炮五人搜擒奸細四門戒嚴。　　五月初五日未時軒率諸將用火攻攻奪溶洲碼花園柵應舉於土城上督黃藍、馬虎等兵救援禦至三更被軒所砍。初六日軒將儒山、合浦、通亙新渡塹山四旁濬渠與海潮通故應舉、黃藍等欲逼戰破圍不能展其技勇。而喇哈達、啟聖屢欲進援無路可通。滿、漢騎兵步卒惟齊集於筆架山上連幕洪礁、龞浦、北峙數十里相守而已。　　初八日國軒傳集諸將會議曰「敵兵屯於筆架山上山南有小寨懸崖如掛燈俗名為『燈火寨』。寨下大溪順流可達海澄。若不守據恐為彼所鎮即可援也。但此咫尺敵師營壘誰敢前去踞守」諸將默然。副總督吳淑奮然而應曰「淑願提兵往據。」軒起謝曰「當此衝要重險公肯親履吾何慮焉」淑於是夜令軍士各攜一鐵鋤銜枚進寨。平明柵壘溝壕完備。賴塔、韓大任、曾養性、江元勳等望見駭然。初十日酉時塔令養性率連環炮於山上垂下絕力攻打以為無遺類豈知淑令眾各穴地藏身無一傷者。十一黎明韓大任等領騎兵下山合擊奪寨淑率穴中眾出柵禦戰。大任方訝其眾尚存戰未幾合即抽兵回。　　淑見大任退師亦不追趕仍收其眾入寨嚴守。立差心腹李宏基飛報劉國軒曰「終夜攻打炮聲不絕今旦黎明即督兵搶寨此是處蓬計恐其意不在燈火寨。本督宜迅飭各營堡防備」軒是之隨遣人轉傳各鎮營。既而賴塔、韓大任、曾養性、江元勳等率滿漢騎兵數萬飛馳齊攻岳廟、祖山頭。賊將張鳳率眾接戰十餘合。鳳被大任所殺眾潰大任乘勢奪其營壘。塔再進兵林彪接戰亦退並棄寨柵。大任等複合塔師齊攻林陞營盤。陞不出戰據營死拒。國軒遙見連失二營林陞被困親率驍勇飛馬來戰未分勝負。忽江勝領其眾繞道從中衝殺將賴塔韓大任截為兩斷。林陞方開柵合軒、勝攻擊。塔遂失利傷損甚多。自是海澄不可救矣。　　段應舉屢聞戰聲欲提兵出救夾攻其奈溝渠重重馬陷環埔而中止。後闐然不見外援城內乏糧人心皇皇。且劉國軒以是日大勝勢愈熾而圍愈緊。二十一日違張應時齎白米一斗、西瓜二箇、生煙四包、酒一罐入海澄說應舉。舉於西門樓見之問應時「欲何為」應時曰「時奉主命。以將軍之孤城重圍援師屢敗。兵多糧少豈能久守況我藩主仁愛凡北將如馬信、郝文興等歸順者悉推心置腹而重用。故特來勸降毋自苦焉」應舉笑曰「汝覆汝主食君祿、守君土分所宜然。是頭可斷而心不可易也。」收生煙四包餘物劫還揮應時出。舉謂穆黑林等曰「此非餽遺是來探糧餉之有無也。」守益堅東旭曰任爾儀秦再世難說巡遠真心不讓前賢住哲獨佔盛世於今。將軍此頭可斷赤心許國無移。寧甘煮皮掘鼠豈肯剪辮降旗。應時出覆曰「提督惟有死而已無降意」國軒曰「城內兵民糧食如何」應時曰「在西門樓上見提督未曾入城兵民不知但觀左右皆菜色。」軒曰「滿、漢兵馬許多諒食亦將盡矣。」即令應時特奉令箭並諭到各營傳示「不許透漏糧食暨一應蔬菜如有犯者察出該當一體同罪」加意巡防而城愈困。　　二十四日署海澄鎮左營遊擊汪明請其鎮主文相公、汪定公密議獻城。定公佯許之歸語黃藍藍即轉告應舉。舉收汪明並其弟辰、子集斬育示眾。與士卒同甘苦竭力守禦。奈援師無期糧米已匱殺戰馬而羅雀掘鼠繼浸皮煮紙。強者食弱餓莩遍戶。　　六月初十日軒率眾環城攻擊。眾力不支軒排闥從菜港而入。計受困八十三日提督段應舉知勢莫敵與副都統伯穆黑林謀自縊。行至關帝廟前舉曰「廟裡去。」黑林曰「帝君在上不便。」遂同上西門樓。舉曰「守此城死此城宜矣」與黑林相向而縊。希佛聞城陷發火自焚。海澄總兵黃藍不知所之有傳其死於亂軍者有傳其溺於水者。孟安、馬虎、魏赫、田香五、朱應麟。賴陞、楊壯猷、馮有魁咸投降惟知縣視文郁稱病不出。軒報捷並請示下後人有詩贊應舉、黑林曰「輕生節操自應難疋練投樑萬古寒愧殺事仇甘北面瀟瀟夜雨冷江干」又贊希佛詩曰「火坑聊借藏吾身豈似朝秦暮楚人於此令名垂不朽綱常萬古可進新」經得捷令戶官楊英載米馳入海澄煮粥賑饑。惟孟安、馬虎、田香五、魏赫、朱應麟等降授銜給劄並配眷口其騎兵將士二千餘人載過臺灣分配屯田。並勒知縣祝文郁照舊供職郁賂軒左右暨醫者報病實重方准其在家調養尋而從官船逃回。國軒入城安民畢尋應舉、黑林屍於西門樓著人解下面不改容。軒嗟嘆異之備棺厚殮並希佛骸骨設位豬羊儀禮祭奠。差人護送應舉靈柩至漳州交喇哈達、姚啟聖。聖與哈達重賞其使遣之歸。啟聖見海澄已破會哈達將筆架山各處兵馬抽回保守漳郡。　　十六日經令鑾儀陳慶抵海澄監斬賴陞、楊壯猷、馮有魁三人示眾陞與壯猷係海澄公標。有魁原漳浦鎮中營。今雖為提標仁營甲寅從海曾為木武鎮。賴陞於丙辰年曾從海為後衝鎮。經以此輩反覆故殺之。　　黃芳世得病死。啟聖收其敕印。親王以海澄公原是鄭經仇人今若承襲不可令其駐漳。題詩移駐汀州。後奉旨依議。即以黃芳泰襲海澄公爵削去五標移其家於汀州居住。第二十二卷國軒率眾圍泉城　啟聖具題復遷界
---
　　六月吳淑以海澄既得勸國軒曰「宜乘破竹之勢迎刃而下漳城。」軒曰「漳城滿、漢騎步計有數萬況城又堅固未可急圍。當先剪其手足削腹人自潰也。」淑曰「漳城眾雖多然其氣已奪、膽已破急攻之正如摧枯拉朽耳。」議未定。十三日偵者報「浙江援兵已到同安縣。」軒遂與淑分其眾十五日軒率何祐等勁旅往同安迎敵淑領一軍入攻長泰。親王以海澄之圍未解星馳召浙江副都統雅長裡提師入閩救援。長裡至同安接總督主堂筆帖式剛舒報「海澄已陷。」方駐師俄而飛報「賊兵大隊即至。」長裡會守將馮昭京、知縣齊宗孔、縣丞錢鈺、典史金榮以同安四面受敵不可守十八夜咸遁入泉州。　　軒入同安城飛調水陸齊進合攻泉州。水師五鎮林日慧接國軒諭即整舟師從泉州港入泊御殿頭。提標中營馬勝聞報督一派出南門又分一旅出塗門。互相攻擊不分勝負。日暮日慧收其眾退灣鷓鴣頭馬勝亦飲兵入城。二十一日國軒大隊至石頭街留石頭屯劄。二十二早政南門插。將軍楊鳳翔令同安副將馮昭京督眾禦之至未刻方退。二十三日軒分兵屯桃花山遠營東嶽廟直直至清源山。二十六日攻奪洛陽橋於是泉州震動。　　親王接剛舒失海澄之報繼聞雅長裡退師泉州隨飛調浙江提督石調聲同副都統吉爾他布帶兵入閩業於二十四日至惠安。二十五日報洛陽為賊所據不敢前。　　二十八日軒令王一繼駕船從塗嶺截斷興化援師。文令江勝攻南安。守南安把總張應虎同知縣宋煜率兵民守禦。勝乘虛攻東北密潰驍將整旅從西南角倚梯喊殺緣城應虎與煜巷戰力竭被殺南安陷煜遼東人。　　七月初二日軒令何祐督黃球、林萬侯、高奎、方祁、陳晏、江鎮、鄭士弘等分寇諸屬邑。永春知縣黃寶善、典史焦文寶聞賊雲至不敢守同千總李德棄城走仙遊。德化知縣王之紀、安溪知縣李鈺同千總黃國棟棄城去。調聲與吉爾他布於是日午刻接報「賊屯盤埔鋪西楓亭一帶悉係賊艘。」聲隨傳知縣胡雲龍「速收拾庫藏即行」雲龍曰「安可棄城罪在不赦」聲曰「地平城低決不可守。如問罪本軍門與都統擔當。」龍方隨大隊於二更退守興化。國軒日夜遣將將攻打城壞百餘丈屢欲緣城悉被火桶、火罐、矢石所擊死填溝濠乃退。　　姚啟聖初聞「十四日長泰縣被土人戴蘇一名符肪城降冷吳淑。」繼聞「二十八夜漳平知縣高登聯奔龍巖縣城遂陷。而寧洋亦被圍。二十九早守寧把總吳應賓設伏擊退。」慮其進攻漳都加意提防。後聞「軒提師往同安復統水陸泉州。」乃喜曰「賊計絀矣」以漳之兵多而泉之兵少故也捨近圖遠棄瑕攻堅豈能勝乎迨至永春、德化、安溪、南安諸邑俱陷啟聖愈喜曰「徐當用計破之。」哈達問曰「賊熾盜盛公喜愈甚且言破之見何也願聞其說。」啟聖曰「賊兵不過三萬慮某聚而勢雄。今既得諸邑必當分眾把守。眾分則勢弱勢弱則破之易也。止兵法所謂『兵多貴分兵少貴合』者。」哈達服其論。　　國軒得泉屬諳邑分其眾鎮守勢稍弱。遂啟經調鄉勇充伍並移鄉勇之眷口過臺安插庶無脫逃流弊緩急可用亦存寓兵於農之意。經允其請一時安土重遷百姓怨望。況泉州被圍日久水陸齊集公帑不足、軍需缺乏因而重科民間。國軒、吳淑同啟時弊略曰「為請定畫一之規以救民生以甦民困事。軒等奉令進取就地權宜措餉。凡大師之所至則此地即有供應大師之費。豈宜重為催科今府縣之外設有督糧督糧之外設有餉司餉司之外設有宣慰內差而又加之以衛、鎮、義將衛者侍衛、武衛等是也鎮者凡各鎮是也義將者凡招募之兵以應之。」噫彈丸之地有限之民正供之外又有大餉、大米、雜餉、月米、櫓槳、棕、麻油、鐵釘、灰、鵝毛、草束等項最可慘者又加之以水梢、毛丁、鄉勇。民力已竭科斂無度伏乞速為裁罷以甦民困。。」之語上陳。其宣慰使鄭省英亦以「民夫煩苦營房重難」上啟。泉州知府陳延章亦以百姓困苦已極條陳時弊一日畫一政令二日停藉鄉兵三日禁飭招募四日講改餉司。經雖發六官察議然終不能行。以國軒、吳淑等屢用命有功彙敘勳次略曰「仲春用兵進取二月十一日克玉州、三叉河及福計。十八日奪斷江東而三捷。二十四日入踞石碼。三月初二日大勝赤嶺。十一日計賺水頭山。十八日追逐祖山頭。四月十六日新渡南閘擊退援騎。五月初五日取普賢木柵。十二日扼守祖山截筆架大隊援兵。六月初十日破海澄。或戮力行間鏖戰著績或守禦扼要凜遵師令。水陸諸將咸有功次皆正、副總督調度有方至以少擊眾恢復海澄使其兵將而無一道者厥功尤懋。其以中提督劉國軒表請晉封為平北將軍武平伯後提督吳淑表請晉封為平鹵將軍平鹵伯左虎衛何祐為左武衛前虎衛林陞為右武衛左先鋒鎮江勝為左虎衛共授左都督仍統兵進取。持諭」其餘諸將各加陞有差。　　但泉州被圍兩月國軒雖百計攻打而楊鳳翔、馬長裡、馬勝與興泉道王育賢、知府張仲舉等文武協心率兵民堅壘捍禦以待救洪魏齎臘丸密書請兵。興祚同興化知府卞永譽同題請自捐資募兵親抵興化府救援。親王又調江南楊捷、福寧總兵黃大來與參贊大臣副都統禪布等滿、漢騎步於二十日起程二十六日咸至興化府。　　八月初二日黃元出使吳三桂回齎三桂偽稱帝函有曰「今春遠近文武官吏軍民擁戴勸進至於再三。乃勉從所請於二月一日已正位號。方擬遣使相聞用布腹心而貴使黃元齎函適至。接覽之際實喜且快。殿下英年壯士仗挾大義嚐膽臥薪天人共鑒」云云。經笑曰「老而反愚妄僣尊大英雄失望恐不能久也。」　　喇哈達以泉州受困已久危若纍卵謂啟聖曰「乘此秋涼提師問道出奇兵破賊解圍。公當善保此城」啟聖曰「公欲從何路進兵」達曰「大路賊營連環周密急難衝突。吾欲從漳平山道私通永春、安溪地方以覷方便。」聖曰「公大有勝算須謹防伏兵。」初六日達領大隊從天保而進。十三日次漳平縣。守漳城賊將黃瑞鑣卸獻城降。達大喜用鑣為前導。至安溪有翰林李光地同其叔日練鄉勇自衛出迎合商援泉光地字厚菴別號晉卿庚戌進士。甲寅耿藩反閩光地居山與其叔日練鄉勇扼險不從逆。官至拜相。以軍功官歷湖廣永州總兵。　　吳興祚在興化見大兵咸集自率一旅同驛傳道王國泰、隨徵總兵李懋珠、余明傑、副將武灝、柯俊、羅萬里等從仙遊白鴿寨出永春黃大來率一旅從仙遊廣橋、何市出南安禪布、楊捷、石調聲、吉爾他布等滿漢騎涉由楓亭大路進兵惠安。興祚又啟摺令水師總兵林腎督黃鎬、何應元聯絡陳子威、陳向翌等戰艦由海壇水陸合攻林賢字尊一泉之晉江人。水務諳熟屢有戰功。以援剿左鎮平金廈各島授海壇總兵。黃鎬亦晉江人以軍功授銅山總兵。陳子威福州閩縣人。以平海軍功歷任廣南韶道、莊涼道又改調隕襄道何應元亦閩縣人。以軍功授果北口總兵。　　十八日劉國軒接偵報「各路進兵」繼而報「何祐、黃良驥、王一鵬等戰北葉永春、安溪、德化諸邑。」計欲分師而兵勢單薄遂傳令於二十三日撤圍合吳淑師。二十五日禪布、石調聲、吉爾他布、楊捷等大隊至洛陽見有賊船扼斷橋守橋之北。調聲令中營參將王英等從陳三渡河與賊戰。賊將陳陞揮眾死禦。英連砍數十人、陞方遁。追殺六百餘級溺水者撫數。方得渡橋會師泉州。　　其守定海樓船中鎮蕭琛探知林賢等戰船將出閩安鎮大會諸將計議禦敵之策欲將所有戰船盡據上風上流牽制之。章元勳曰「藩主令我等禦敵今反散居上流若林賢船隻一朝順風直下廈門震動是誰之咎且兵法有云『先發者制人後發者制於人』。今乘彼尚未出港勳願領大隊前去寄泊港口迎敵。」琛曰「未可與戰。彼會水陸欲解泉州團勢甚雄壯當避之俟其出港船隻飄颺然後從上風衝下一鼓可收全積。」元勳雖從眾議終以蕭琛怯敵而計左。回船密將所轄船隻整頓乘五鼓潮起揚帆直從閩安港進發。將至港口忽然轉風勳掀髯自如曰「蕭琛無能此風是天助吾成功也」林賢知港口已有賊船分為三乘潮落沖出。元勳揮船與戰全軍覆沒。蕭琛聞元勳不遵議拙船嘆曰「豎子恃勇必誤乃公」即整船往援已無及矣。退泊海山。報經以「元勳不遵約束擅自出兵。」錫范議琛「坐視不救故致喪師。」啟經召琛回廈斬之。令援剿左鎮陳諒、援剿後鎮陳啟隆將朱天貴、蕭武、吳兆綱、郭有先等守海山禦敵。　　國軒以滿、漢騎步三路齊至方撤泉圍。次日至同安縣令軍士墜其城垣。仍劄營果堂、歐溪、江東橋。郭坑、長泰地方扼漳泉往來。喇哈達、吳興祚、楊捷師會泉州撫殘綏黎。飭造同安縣城。　　二十二日鄭經接偵『吳三桂死於衡州諸將立其孫嗣位。改為元『洪化』。經向錫范、繩武嘆曰「老宿若死權臣悻悻定不相服。稚子安能成大事」　　九月報「啟聖發令欲攻長泰。」軒令吳淑督何祐、江勝等一十二鎮屯浦南。國軒督林陞、林應、吳潛、陳昌、黃良驥等十七鎮列陣溪西直逼至漳之北門外『渴馬飲泉』處交鋒。自辰至未刻我師稍怯軒等搖旗揚威。耿精忠揮江元勳督連環炮同金鎗手從中攻擊又分騎兵左右出。啟聖率其中營副將王英、建協右營遊擊藍理同龍山營守備韓進忠、貫口營守備黃富等夾攻箭如雨下。軒四面受敵陣遂潰。奔至雲英渡無舟可過溺死者萬餘人旗幟盔甲布幔輜重棄滿山野。耿精忠等追至浯浦。啟聖立令海防吳延貴造搭浮橋克復長泰乘勝奪江東橋。撥詹六奇劄橋之西山上督標前營把總林朝、後營把總李近帶兵劄橋之東山上。遂造橋以通漳、泉往來。又列營於萬鬆關頂王英因解泉圍啟聖召其從漳平路來漳浦中營。藍理字義甫漳浦人。後平臺澎功官宣府總兵。歷舟山、天津陞福建陸路提督。六奇漳浦人。以平臺功官至韓州總兵。李近亦漳浦人。以平十九寨功官浙江黃巖總兵。　　國軒於是日奔回石碼收拾敗軍。仍扼據澳頭、三叉河、玉洲、鎮門、象鼻、獅山、石尾一帶與韓大任、賴塔、江元勳、楊捷曾養性營壘上下相對不時以大炮互相攻擊。啟聖又以江東重要令王英、蔣懋勳、詹六奇交相換守。啟聖以漳、泉諸屬邑俱下獨海澄一縣及石碼、鎮門國軒深溝高壘首尾連環難以猝攻。乃與賴塔、吳興祚、楊捷商議遣漳之進士張雄齎公書出廈門招撫。其書曰「昔令先王當國家開創之初蓬蒿未盡撰臂奮呼震動天南然終識順逆之勢亦嘗慕義嚮風祇緣群識搖奪終不忍父老嗟怨靜處臺灣。今貴藩能體會先志念井裡瘡痍翻然解甲解兵縱數千萬子弟盡還耕漁之樂身享茅土之對歲時祭器陳於寢廟。天和人順永垂世世豈非千百年鞏固之業哉客歲使還往宣朝廷德意已識貴藩仁明。獨不能詳達彼此衷曲致數月以來徒苦士卒塗炭生靈亦何益於貴藩哉在貴藩既不惜此方之民命則國家亦安得不調兵集馬、勞師動眾為耶亦思沿邊之島嶼財用民力能與寰宇之生眾較長短哉即從貴藩下遊者恐今昔人心不同事勢難測。誰無父母誰無墳墓與其涉波濤、爭尺寸曷若歸鄉閻、受朝爵乎貴藩寧不顧慮及此哉近即林達還郡傳述貴藩大有惻隱桑梓之心。故修章布悃惟願傾心畢諭並遣蘧使偕臨漳府」經禮待雄而與馮錫范、陳繩武等商議必以『海澄為廈門門戶不肯讓還』為辭送雄歸。復啟聖書曰「頃承明教拳拳以生民為念。不佞軫念民瘼甚於麾下。正以生靈塗炭。不忍坐視故修矛整甲相與周旋。誠欲拯民水火之中愈不得不爾。夫宴安江陀外視民瘼古人恥之。有大不得已於其中者億萬生靈亦所共諒也。天心厭亂殺運終回苟可休息罔不如命。客歲張、卞二使來議曾以肝膽相告。茲張中書至前言俱在即與詳達必能代布左右也。林達奔走末弁踉蹌逃去作何模糊無事深求。禮應遣員奉教但貴使之纜未解而諸將之戈已揮彼此差池故未奉命。伏冀鑒原」啟聖覽畢笑曰「真乃無識之夫不足較議。夫退守疆土永享藩封豈不全美何執拗若是」十月復遣泉紳黃志美齎公書再往廈門勸諭招撫其略曰「捧複音知貴藩惓惓以桑梓為念。息兵安民實出於惻隱敢不委婉承命在仁人君子披肝露膽毋事繁文永締於好」經仍執前辭送志美歸復書略曰「事欲圖其可久言當慎於厥初。所述台意責人以難行之事非安民之實心也。惟裁其可行也而再教之」　　啟聖以招撫不就查甲辰前例遷徙人民於內地仍築『界牆』守望與親王、吳與祚合疏題請。十二月奉旨依議。惟廣東平南親王尚之信力爭『不必遷移』因而粵東無恙。第二十三卷盛天福克監國　坂尾寨吳淑喪身
---
　　康熙十八年已未附稱永曆三十三年正月福建上自福寧、下至詔安趕逐百姓重入內地。或十里、或二十里凡近水險要添設炮臺星碁羅布稽查防範。　　啟聖雖一時遷徙人民入內地終以海澄未復為隱憂。坐臥思維大得良策。忽有海上投誠道黃性震上書平海內有曰「鄭經不遠木偶皆由左右之緋綵國軒雖然桀黠全賴羽翼以縱橫。總恃阻隔波濤故歷二世即有儀、秦莫可鼓其居舌。倘能高位厚祿買散人心不用干戈立可收其績效。」等語。啟聖讀而奇之與衷相合切中時弊。隨以漳州衛改為『修來館』用黃性震董理招海上文武兵民性震字元起漳浦人。以投誠功曆官湖南布政司。文官投誠即以原銜題詩準照職推補。武官投誠一面題請換劄一面保題現任。兵民如果頭髮全長者每人賞銀五十兩」如頭髮短者每人賞銀二十兩願入伍者立撥在營給以戰餉願歸農者立送回籍飭府縣安插不許豪強欺凌宿怨報仇。且有以先長頭髮投誠領賞者嫖賭已完逃出復以短頭髮投誠領賞者且有一種屢以短髮投誠者騙賞。給賞者識之白啟聖。聖曰「非証爾銀。他肯來就好。若責一人則堅彼逃回之心也。」賞而不問。以此投誠者絡繹相繼。又以江東橋為漳、泉要道且逼近三叉河而通北溪漳平、寧洋等縣使無專守恐防範不及為賊所踞遂題設副將一員專鎮以詹六奇任之。　　劉國軒自溪西敗績退守觀音山扼把各要處。迨聞江東專設重兵謂吳淑曰「姚啟聖足智多謀今既添設重兵扼守江東是有欲從北路而進兵。果堂逼近須為預防。倘果堂有失則三叉河、石尾等處非我們所有。」淑曰「公之料敵審而且詳自當留意。」軒曰「不出五日啟聖必從此進兵。」隨密授方略與鎮將伏眾守候。啟聖果以相對何日得平與賴塔、韓大任到萬鬆關頂觀敵並巡視各處要口。啟聖向塔曰「賊營處處相連一時未可驟破。但觀果堂一寨逼近江東橋實為東邊之要口。若得此寨便可乘勢破石尾諸營區。」塔曰「公算極當。可馳諭與詹六奇令其駕八槳合攻併奪三叉河。」聖曰「如此水陸齊進可以破賊。」乃調集騎步聽令。　　二月十一日黎明塔與大任率騎兵攻果堂。楊捷、黃大來率步旅應之。而國軒、吳淑於初十夜環伏其眾於壕底虛掩寨中旗幟塔等以其無備將次寨邊寨上方發炮擂鼓旗幟森列四面伏起。軒左出、淑石出祐、勝從中而出林陞、陳昌二軍從旁衝出似欲去奪關、搶橋。大任、大來雖分兵禦戰終難取勝。又疑搶關遂退傷失甚多。詹六奇正督船欲出三叉河合攻忽聞隨徵守備鄧茂公飛馬從岸上急止之曰「陸師已退不可遠離恐賊乘勢奪橋」六奇是之遂斂其軍守伏。陳昌等遠望江東旗幟知有備不敢前。茂公字鼎卿詔安人武弟子員。佐六奇屢有機謀。後從施琅平臺澎功官廣東香山副將。　　二月間鄭經接偵報水師林賢欲督諸船出隨委援剿左鎮陳諒為帥督陳起明、朱天貴等禦敵。諒用心分佈殫力提防。二十九日見南風大盛天色晴明諒令起明碩大趕繪一十五隻駛上南日以作回援之師。又令朱天貴領鳥船一十五隻颺駛圍頭、湄州以作後援。諒自率大隊熕船進五虎門。快哨飛報林賢賢隨督戰艦並陳子威等聯絡哨船共一百餘號一齊衝出。互相政擊煙燄蔽江轟聲震天未分勝敗。徐而南風盛發陳諒乘風潮衝入內左右橫打。賢船回身自相撞衝。忽朱天貿順風而來發炮助威。陳起明亦從北逆颺亦至合打。賢等失船十餘隻又被天貴併一隻陳諒擲火罐燒一隻。賢乘潮起仍收入港內陳起明見賢船盡退急於追趕不防礁淺觸舵而壞。諒望見令快哨往救。隨鳴金收軍回泊海山。報捷經差鄭斌齎銀幣到海山犒賞。加諒為北路統領餘各陞擢有差。　　時水陸浩繁地方窄狹糧餉不足。經令思明知州李景議派殷戶助餉。有孀婦樊門辛氏捐銀三百兩經嘉獎之。其餘照上、中、下均派不等。廈門因丁巳歲二月初十日經在漳奔出踉蹌不敢喘息即欲登舟東歸。全島百姓遮道留之曰「且昔先藩在日未有臺灣惟金、廈各島尚與抗衡今藩主何去之速而棄我民也」經曰「欲守兩島恐乏糧餉。」百姓齊應曰「藩主若肯駐劄護衛百姓我們每戶每月願輸米一斗以佐軍食。」因此徑方停駐。豈料日久百姓各尋勢蔭免。按月徵米無幾。遂令副鑾儀陳慶挨門逐戶清查一槩不許影藉名色蔭免。且於是日起每戶每月要徵米二斗。百姓一時怨望道路側目。國軒見軍糈不足又屢屢加徵百姓隨自辭俸祿。並請捐資月養轄兵啟曰「軒謬荷俸祿固出中興隆典第軍糈繁費何敢再　金錢請辭月俸願竭微資自給轄兵三月稍寬百姓萬一。」經允從之。於是吳淑、何祐、江勝、林陞等俱上啟循國軒例。援剿前鎮施明良捐銀一千兩助餉。水師五鎮蔡仲琱分守惠安沿邊以其老耄不能約束經令虛宿鎮王傑統其眾調仲琱回廈。仲琱駕小船入泉州投誠。巡撫吳興祚用之。各鎮營欲請餉兵又不敢欲捐資養兵又無力是以懷凝觀望。折衝左鎮呂韜率眾投誠。呂韜原漳州城守營守備。出守江東橋戰北陰通國軒。事露啟聖參拏解省審問。軒偵知遣英義鎮林彪帶眾伏於同安界牌截搶歸海木武鎮陳士愷挈眷入漳州投誠牛宿鎮鄭奇烈同紀朝佐請入山招募措餉經允之亦率眾投誠。啟聖俱委以隨徵營將。尋而題詩陳士偉為延平副將。鄭經亦以各鎮營分汛橫徵百姓重困遂通行飭禁略曰「水陸鎮營分疆固圉就地措餉實出權宜。近察爾等暴索橫徵苦累生靈或藉端抗餉焚掠無遺殊可痛恨相應嚴飭務遵法紀以副勤恤至意。敢有仍前害民定以軍法從事。毋違特諭。」又仍設監紀一員上目浙江舟山、下至廣東達濠監察核查各鎮營地方大小措餉辦船按季造報不許重為科斂。　　鄭經自甲寅歲接耿精忠書統眾西渡將臺灣地方委總制使陳永華留守。華胸藏韜略持己廉正法嚴約束夜不閉門百姓樂業。後見經諸弟微有恃勢佔奪民田華雖屢遏止似若艱於破面執法。遂以「元子年登十六聰明特達宜循『君行則守』之典請元子克監國。」經尤其請。四月初六日遣禮官鄭斌齎諭抵臺灣同陳永華立克監國。永華婿每事悉受華教明敏果斷。諸叔有欲奪佔事聞讓諸叔曰「當以國為家百姓足則自足矣何必自有為哉」必執不可。諸叔不敢橫為百姓喜有天日。　　初十日啟聖以沿邊地方接濟皆由臺堡疏防議欲設炮臺。離泉州六十里有東石地方者刻日興工名日『靈水寨』。百姓虞其界禁悉出東石販鹽藏貯。一時鹽價高貴至一兩二、三錢之間。十八日屯田道鄭時英在東石徵餉見鹽價高貴啟請兼理鹽政經允之仍設餉司二員催督官買官賣漏私者罪斬。又檄林陞遣其轄下右協副將楊忠往南北鹽埕掘鹽。將行陞戒之曰「鹽埕逼近竿嶺寨乘潮而擊、乘潮而出方保無虞。若停住其間恐生意外悔之無及」二十二日忠不遵陞諭船泊深滬。督掘二日。竿嶺寨防飛報泉州提標中營參將馬勝。二十六日勝卸督騎步千人星夜往剿。平明而至四面攻擊。忠奮勇與戰身中數箭且戰且退衛其眾欲登舟遁去。奈馬勝逼之緊忠計難脫投海而死諸賊盡沒。陞聞之嘆曰「惜乎健將不聽吾言宜其死也」報經經亦憐惜之。遂寢掘鹽事調二餉司回責時英多事。　　五月啟聖督造堡臺嚴禁接濟。除國軒所據之處無可奈何其餘地力加倍設禦防範。國軒亦以「石碼固壘啟聖必艱於進兵但同安潯尾與廈門高崎咫尺帶水且前歲廈門癸卯之役李率泰提師亦由此入島宜築臺寨重兵預防。此實未雨綢繆至計勿使臨時慌張」啟請經從之。令李景抽民夫並取討磚石、揪鋤等類馳諭國軒到彼處擇築。國軒將石碼營盤交吳淑巡督。坐快哨至廈門見經帶快哨與陳昌、黃良騏二旅往築『潯尾塞』。同安守將知潯尾塞率騎步千人前來攻擊軒已分佈埋伏騎兵一到四面齊起殺傷甚眾遂退。軒亦收軍督造石城一座、土城一座命將守把。又巡至汀州再築一座。　　時有泉之同安人江機綽號「楞子」與楊一豹同糾眾歸耿精忠。忠授機左軍都督出寇江西。迨精忠歸正機即統其所部招集餘黨將萬人寇閩、浙、江右交界之所。康親王及三省督、撫屢遣官招之機不從。密令其中軍楊麟伏行至廈門納款於鄭經。經允其降授機為徵彝將軍。機率眾欲下海途由建寧。守建寧副將劉起龍督兵截殺不期機先分某半欲去攻城。起龍恐城有失隨領全師回援。機見龍兵抽回乘勢掩殺。起龍兵大亂身中流矢無心戀戰。回至城中是夜身亡。飛報親王、啟聖聖馳令各處隘口重兵把截。一面差官再招之。機見山路遙遠而各處守禦又緊計絀隨率眾投誠。　　康親王見劉國軒佈置周密一時不能即平中書蘇礦以「邊海殘黎受困已久欲申前議招撫息兵安民」啟請親王親王許之遂遣使致書於鄭經有曰「謀發盈庭事歸獨斷。既感貴執事之萬鈞更欲踐季布之一諾也。惟誠惟決伏侯確示」經得書與錫范、繩武議曰「蘇中書欲申前約和議以安邊黎誡盛舉也」復札略云「『誠決』兩言予實嘉納。惟以此致意貴親王若肯降心相從則何猶豫之有」礦閱其書有可為之機將回書繳呈親王並請欲遣其胞姪埕往廈以申所約。親王允請。埕從泉卅之安海出廈門見經。經集六官埕致親王之命「若貴藩以廬墓桑梓黎民塗炭為念果能釋甲東歸照依朝鮮事例代為題請永為世好作屏藩重臣。」經曰「當先王在日亦只差『削髮』二字。今既親王能照朝鮮事例不削髮即當相從息兵安民也。」錫范曰「海澄實為廈門之戶決不可棄。今既承親王之命將海澄為往來公所。」埕曰「欲照朝鮮事例貴藩當退守臺灣。凡海島歸之朝廷以澎湖為界通商貿易。海澄乃版圖之內豈可以為公所此不但親王不敢題請即埕亦不敢代為轉啟也。」錫范曰「息兵安民地方相守豈有棄現成土地之理乎當照先王所請年納東西兩洋餉六萬兩。」埕曰「既如此又非埕之所得自專。必當再請於親王看王如何施行。須得一人同往福省報命苟有成說亦免於僕僕往返也。」經是其言令酌舉一人為使陳繩武舉賓客司傅為霖有材幹堪為使者為霖乃洋商傅參宇之子。前投誠任松江府通判。有機智巧令繩武雅重之薦為賓客司。經令為霖同蘇埕從安海登岸由泉州入省先見蘇礦。礦將經書上親王有曰「此蘇中書兩啟欲息兵安民故專一介面商。今特遣賓客司傅為霖馳報仰侯明旨」親王待為霖禮甚隆。議往來事宜並海澄作為公所。為霖曰「若千歲永鎮閩邦則藩主並行往來倘千歲奉命回京各設官來往。」親王以地方重務責任全在總督未可輕為定議令為霖順途抵漳見啟聖。聖曰「寸土屬王誰敢將版圖封疆輕議作公所此前院清泰劉公之所謂『無此廟算也」已。遂阻其議但見為霖應對便捷加禮相待且惜其才而不為世用執手戀戀餽贈甚隆。為霖感激亦恨其不能執鞭隨鐙也。為霖回廈覆命兩寢其議。　　啟聖以平海非老宿諳練水務者不可今黃芳世已死水師提督缺現空懸苟非共人而任之難以奏膚功。因查歷任志切平海者惟有施琅現在京為內大臣當此任非琅不可。遂具疏題請保琅為福建水師提督平海。奉旨調鎮江將軍伯王之鼎為福建水師提督以其曾任漳浦總兵諳熟閩地。之鼎不敢違旨星馳入閩到任。後屢疏題請乞休以未經水戰海島不熟恐誤封疆有負朝廷至意。請調慣熟能員。奉旨改調之鼎為四川提督擢湖廣岳州總兵萬正色為福建水師提督。正色接報遂出謝表並題請隨帶左部千總署中營守備陳儒等將士共五百員入閩。奉旨依議正色字中菴泉之晉江人能使大刀。海上投誠改姓黃移駐山東。甲寅之變歷著戰功任陝西雲安鎮左營遊擊。徵朝天關破賊千餘顆。困於盤龍山屢劫其營。正色奮勇禦之共二十七日。後窺賊勢稍倦正色持大刀首先衝殺。手刃十餘猛眾咸以一當百破圍而出。敵人聞其名咸稱「黃大刀。」官山西平魯衛參將方複姓萬。儒字孝若別號雅菴泉之安溪人。亦海上投誠。有膽略。從正色征戰數十陣。當盤龍山之困儒亦在焉與正色首尾禦敵。迫擬衝圍又令儒殿後。在岳州曾獨駕八槳船擊吳三桂巨。殺賊焚舟仍出毋恙賊遂冊戒云「當避陳長子」因其漢高大故渾名之。後隨正色入閩平海壇、金、廈等島。至施琅方用儒中營守備配坐大鳥船克澎湖、撫臺灣始複姓林。官歷貴州安龍總兵。　　七月啟聖以原漳南道陳啟泰子汝器奉旨來漳搬運靈柩途次泉州東石地方被劫解廈門屢遣說國軒放汝器。軒委之於主命業送之臺灣不敢擅請。挨延日久而部文催汝器回京疊至。啟聖計絀集文武捐銀一萬兩贖汝器回。軒許之啟經「留汝器無益。」經方馳令到臺放汝器送之歸。　　八月啟聖見海賊猖獗終年對壘似非善策。一面密咨楊捷暨檄沿邊鎮將善覷方便疾速進剿一面差楊榮出說國軒曰「當夫三藩並倡爾主有七府甲兵縱橫之盛烏龍江一旦塗地。今何必又力爭片土戕害人民使豪傑寒心不如勸爾主全師退保臺灣海外自鎮為上策。苟以區區為得計恐一旦師旅雲集樓船合攻斯時欲求自容且不可得。豈不令天下後世羞」國軒不聽。　　九月鄭經似各鎮營或分南北水汛者、或應漳、泉守禦者乏兵扼把要口虞有不測。議調練廈門鄉勇自衛得有二千人以總監營康熊同原協理五軍都督吳桂分督操練。但前癸卯歲亦藉鄉兵不久而敗茲蹈故撤時有識者知其將亡也。已而果驗。　　『東石塞』者乃林陞地方。國軒調陞攻海澄委其健將惠安人楊忠鎮禦之忠猛勇勤謹。迨啟聖置『靈水寨』忠恐啟聖乘勢來攻啟請添兵經仍令林陞回軍。及楊忠掘鹽死於深滬陞又牽調督兵石碼委其即將施廷、陳申二人共守之。因申醉後鞭撻其健卒楊虎、李萬金金乘夜逃入泉州投誠。密稟提督楊捷「東石悉係老弱寨內空虛。願為前導立功。」捷即調驕步共千餘人二十六日平明至東石四面環攻填平溝壕。自辰至未施廷、陳申分頭率眾力禦。廷被刺申為流矢所中俱死全軍皆沒。捷得其寨隨擇地調民夫再築三寨分兵鎮守。外汛殘卒奔報林陞陞欲反師來援俄報寨已破矣陞乃停英軍報經。經令各處提防恐楊捷繼至。　　十月初二日馬虎、李時春交結搖艍仔楊阿德乘潮渡二人私從星嶼登岸。原提標左營遊擊郭承隆於破海澄時降經。經又遣人密入泉州搬其妻子出廈授承隆為監督。魏赫謀逃被獲經悉徙海澄降將於臺灣僅留馬虎、孟安等。迨李時春又逃承隆恐累及於己亦棄其妻子入漳投誠。啟聖用之。　　劉國軒得東石寨已破之報會集吳淑、何祐、林陞、江勝、林應等商議曰「東石之破是敵人窺侵之漸。但果堂實係扼要重地一寨勢孤。萬一姚啟聖統兵雲集來攻救應弗及則各處搖動。當於果堂後坂尾地方再築一寨。諸君以為何如」淑曰「坂尾寨築則果堂有靠公之度勢料敵真出萬全若欲興工必須提防啟聖必率兵來爭。」軒曰「煩公率眾督築弟按兵以待。」淑曰「謹遵令。」即與江勝領所部眾悉帶鍬鋤。初六夜至坂尾開基址搬運磚石築寨。初九早工程將半耿精忠、喇哈達、賴塔、姚啟聖、江元勳、曾養性等率滿漢騎步萬餘人衝突併爭鋒銳極熾。吳淑、江勝將所部眾分首尾鏖戰。自午至申互相攻擊。國軒、何祐、林陞、林應見其鋒銳稍息方從旁出攻。軒又戒令勿追惟依寨拒之。耿精忠揮金鎗手齊政軒令各鎮火攻營鹿銃對打。何祐又遠道統率一旅橫衝合林陞共擊。忽章京石兔被炮傷死達見勢難爭始引師還。而日已西國軒亦鳴金收軍撥眾伏路然後就營安歇。　　初十日軒又分佈以待兼督造。寨成吳淑毅然領守軒卒何祐等仍回觀音山。啟聖知守坂尾寨者吳淑也密遣人說之。詩其代為題請赦共『獻漳』罪。即官以銅山總兵。淑曰「極感制臺厚愛但丈夫遺臭一次豈可再為萬世罵名」謝絕之。啟聖知淑志堅非名利可動。惟遣將不時攻打炮火如星。淑指揮接禦無失。又逼寨數次親臨禦敵身中兩矢令醫調治晏然自若。會雨傾盆連日淋漓。其寨新創苟就墻垣不牢隨處散崩塌壞。淑令軍士盡出帳房避之獨自不移。十一月初八夜二更牆倒壓下淑與左右死者七人。其部將按兵祕喪飛報鄭經、國爭。軒星馳抵寨列陣伏防抱屍號哭三軍墮淚遂厚殯臉速回廈門令江勝修築把守。經聞報慟傷減食。迨淑柩到親出海埏接之。撫棺痛哭曰「天何奪吾輔之速也。」情甚哀。祭葬之。以其子天馳為建威右鎮統其眾田單之拒強燕與吳淑之守坂尾可謂並肩無二。奈天不祚明使其早逝。則軒之無輔佐不能恢復可知。惜夫。　　鄭經以武將不但辭俸而且捐資養兵何文官無一慕義樂輸協理禮官楊賢即先上啟欲捐資助餉。陳繩武聞而惡之從中說逕曰「各鎮有地方之派米、派餉繼派雜戶故請自養其兵是有所出也。文官束手辦公勤勞從事雖奉差有限焉得餘資捐助」經儒而無斷遂寢其議。　　啟聖屢分兵攻擊。國軒設伏百計禦之。相持兩載而海澄終不得平。因查癸卯歲前院李率泰攻破廈門實有荷蘭為前導。與興祚合疏題請欲照前年事例「用荷蘭為先鋒攻克兩島然後合政臺灣還荷蘭。」奉旨依議。啟聖加隨徵知府江南人劉仔道銜後官建寧知縣同通事黃鏞、林奇逢配健卒百名護送敕書前往荷國封王並說其「出夾板前來會師合擊各島然後再攻臺灣而還。」王雖拜受詔書而以前歲失約為辭。劉仔與鏞轉請曰「當日之克兩島未曾合攻臺灣者是揆一王自投請行故前即院未敢擔當須當請旨。迨奉旨欲共出師而揆一王諸舶已失於普陀港矣致我師獨往而未成功。豈有部院許而不行乎今係部院題請奉旨專差前來欲與貴國合兵。克平諸島攻還臺灣。又非昔日可此。」國王以揆一王已死乏人統兵堅執不出夾板。惟厚待劉仔等送之歸。啟聖見荷蘭不允請會喇哈達、賴塔、吳興祚商議就福州造大戰船四百隻又往浙江調戰艦一百隻再令江東副將詹六奇到潮州造艚一百隻兼工督成俟萬正色抵住大舉舟師水陸合攻。　　但陳繩武雖說鄭經文官無力捐助而寢其事然於心不安隨轉囑協理戶官楊英啟請「生財之道以資軍精均養鄉兵殷戶助餉並月米、毛丁以及渡載、豬牙、酒稅、鐵、炭、油灰諸類雖孤寡亦不免。」又令思明知府李景附會其說借加派輸。百姓怨聲載道欲逃無門。國軒見經每事昏憒政出左右近又惑於亢宿鎮施明良終日馳射酣飲達旦。令人密窺所行刻為報知明良即施鳳也。明良業與啟聖交通許以公爵欲擒經而獄諸島」故曲意奉媚繩武婉諸錫范。二人威喜之屢薦其才是以日見親幸不離左右。明良又薦傅為霖「胸藏經略有國土風。豈但堪蔚使者不辱君命而已」並王世澤為羽翼。世澤會為女宿鎮施琅養子也。因風傳施琅仍出為水師提督故解兵權以避嫌疑。迨丁已七府俱敗世澤叛海投誠從段應舉隨徵。舉受困海澄城破世津復叛清歸經經仍授為監提督。與明良二人合密款於啟聖。聖以其能共擒鄭經而獻全島自當保奏封為公侯。故明良、世澤媚奉慇懃不但鄭經墮其術中即錫范、繩武亦不自覺也獨武平伯劉國軒時刻窺防之。第二十四卷劉國軒單騎救主　陳永華墮計辭權
---
　　康熙十九年庚申附稱永曆三十四年正月初十日國軒坐快哨到廈門見經備陳「縮將已沒禦敵乏人時事可慮。兵力單薄藩主當臥薪嚐膽而用全副精神「豈可荒嬉以一切政事徒委他人況施明良利嘴劍腹宜遠之不可親幸」經曰「明良不過一人而已政事之暇聊佐談論餘無他預。且明良之忠肝義膽種種可愛君何不相容至此」軒曰「自古以來大奸似忠。軒何不容恐誤藩主大事耳」經曰「我自有主裁。君留心軍旅廈門之事勿多慮焉」軒辭經仍回觀音山。明良知國軒疑己遂令心腹將士備八漿在所鎮之地方高崎欲賺經巡視海口擒載渡海。十三日經偶出明良從行乘烏驢甚是雄壯經戲之曰「烏驢肉最佳。」明良歸立將驢宰烹進上。經大悅留明良共飲。飲間說「劉總督欲起民夫填平潯尾港進兵。」良曰「潯尾港水退雖狹恐流急難填藩主明早親到彼地巡勘便知端的。」經許之。明良次早攜樽酒並所製烏驢肉脯講經行。經起盥櫛不通知諸將即同明良去。適是夜國軒隨潮出欲入見經。左右覆以「藩主同亢宿鎮去巡海。」國軒駭然曰「藩主何輕許如是」隨披貼身甲持大刀從者二十猛飛馳追之。明良喜經墮術中沿途指揮某處險該設備某處最險該設炮臺徐徐而行。將至高崎喜經籠中物也。忽見一騎飛馳而來英風凜凜。近視之乃總督劉國軒也明良失色。軒曰「巡視邊土非藩主所可輕身宜速回駕會議要事」經同軒轉轡而明良大失所望無奈亦尾隨其後蜀之安樂公惑於黃皓雖有姜維之忠心亦難於制禦。國軒力守兩島不絕如縷經當臥薪懸膽以圖中興。何如此惛憒但明季當斬天數已定何待言乎。　　時國軒衛經所即不明言。會議完即回掉。細忖藩主深墮明良術中非口舌所能爭必當提其真情方可。遂置心腹於廈門各要口盤詰又密令偵者入內地打聽。倘有風聲立刻飛報以便剪除。明良被國軒識破追經回心亦惶惶即上啟辭退。經召明良入慰之曰「爾之肺腑本藩深知。爾莫過慮安心供職」良叩頭流血曰「深蒙藩主眷顧格外如遇。雖肝膽瀝地無以報高深」經撫明良背曰「爾莫過慮」明良頓首而起。愈加迎媚經愈親幸之。國軒得內地偵報施明良果暗通總督欲獻全島。軒卸飛啟曰「為內患不除國之安危未定事。有施明良密通賣國不但明良一人黨羽甚多。」云云。經接啟示繩武曰「明曳不過一人在吾左右而已何中提督之忌刻若是」繩武曰「明良之忠奸總難逃藩主洞鑒。但既然如此勢難兩全。」經曰「不如暫令明良同王世澤過臺灣以塞口舌」繩武曰「此乃藩主始終覆載之恩」武出傳經意即撥船載明良、世澤眷口遇臺。軒接報知經不拏明良鞫問反縱之過臺隨坐快哨到廈面經。傅為霖陡然見國軒到疑為底裹盡知恐累及己隨出首明良、世澤通姚啟聖始末情由。軒曰「不除此賊終為國患」經思明良、世澤必去投誠差副鑾儀衛陳慶帶健將三十人坐八槳船追斬明良、世澤全家。慶得令趕至大擔。良等因風信未順暫泊大擔。守者報陳慶船到明良嘆曰「吾命休矣」慶上船出藩令立斬明良世澤並其子三首級以歸報經與軒。經亦為之嘆息。國軒以明良之故順潮出入。今喜內患已除啟經「宥其同謀重為整頓一番設立防禦。」乃坐快哨安心入觀音山。啟聖聞明良等事露被誅嘆曰「果『謀事在人成事在天』也」　　萬正色舟師次定海因接上諭欲待荷蘭船到然後進攻。色曰「荷蘭無期即有期亦在五、六月間南風盛發力得揚帆。豈可枕戈以待不如乘勢取海壇以挫其鋒。」　　二月萬正色在福州催造船隻已完。隨遣人於漳、泉知會喇哈達、賴塔、姚啟聖、楊捷諸將「率大隊舟師出攻金廈。其陸師亦各為齊進相應。劉國軒在觀音山必分兵出敵。彼若分兵則勢弱勢弱攻之必走。不但海壇可得即海澄諸處亦可復也。海澄復賊心自虛則廈門亦不敢守。」又對吳興祚曰「弟今督舟師出占其上風賊必返崇武。公可督陸路諸將沿海香港駐劄施放炮火攻打勿使賊船得以灣泊取水則彼自亂。」興祚許之。　　鄭經接偵報「水師即日欲出福州港」隨馳諭與國軒調林陞、江勝出廈門。加陞為水師提督督江勝、陳諒、朱天貴、蕭武等北上迎敵。萬正色督林賢、廣鎬、陳龍、楊嘉瑞等諸戰艦暨陳子威聯絡哨到海壇港口與林陞相遇。各放大炮互相攻擊未分勝負。忽朱天貴衝入左右橫政打沉大船二隻我師少怯。林賢遙望賊勢猖獗率其本標巨艦三隻轉從上流坐風衝下攻打。萬正色亦督諸船回頭相應合擊。天貴等方遁出外洋正色鳴金收船入港。林陞見正色悉入港內全隊欲寄泊圍頭奈沿邊海岸威被吳興祚率陸路勁旅密布屯劄安炮守禦無處灣泊。隨即寄椗傳諸鎮會議。陞曰「今者邊海地方炮臺密布營盤扼守舟師不得灣泊樵汲維艱。意欲全暫退守遼羅諸公以為何如」天貴曰「退守遼羅萬萬不可今日之戰雖未破敵然敵人之膽亦少遜怯。豈可反避而自搖動乎可將諸船進泊海壇分一旅把守觀音澳再令一旅寄泊石排洋一派地方。倘水師出港可以互相牽制。不但便於相援而且可以攻擊。然後密令小哨窺其疏防之處樵汲接應。」江勝、陳諒咸以「天貴之論甚高宜從之。若退遼羅門恐廈搖動則陸師危矣」陞執己為總督當聽吾指畫不從眾議。傳令「全師退泊遼羅」天貴辭去仰天嘆曰「藩主用此輩為帥大事去矣」遂諭本部船隻為備。二十三日林陞率全悉退遼羅灣泊。　　劉國軒據守觀音山馳令「各營嚴謹把守如有敵人侵境立即飛報以便提師救應。候水師信到日再作計策。」鄭經亦以啟聖水陸並進陸有國軒可當一面未知林陞水師如何調遣。二十四早忽快哨報「林陞全軍溜退俱泊遼羅」經與錫范、繩武等大驚。繼而陞亦差人齊啟至報「大勝萬正色於海擅地方。茲因沿海營壘密布艱於樵汲故暫退守遼羅」等語。經疑陞為戰北借言塞責以安人心。廈門一時震動百姓皇皇。且諸六官正慮輸餉之苦遂各張大其事「必是戰敗。若戰勝豈肯退守遼羅乎當速為備莫使臨時愴惶」經是之。即遣人馳諭入觀音山與劉國軒有曰「邇海壇征帆業退遼羅是思明將危海澄何用速當回師以商進止」云云。軒接諭氣填胸臆口不能言。半晌方令人傳集諸鎮將藩諭通示仍相講退兵之策。各鎮曰「謹聽本督之命。」軒曰「既如此不得不回師爾諸鎮將當徐徐而退勿得慌張」各領命而去。獨陳昌一鎮守謝村、鼓浪嶼知廈門信危隨遣人擠通啟聖聖即會喇哈達統滿漢騎步分道進兵。軒知啟聖分道齊來一時軍土風鶴無心戀戰遂棄諸寨並海澄縣城乘夜出廈門。見鄭經經出林陞啟示國軒軒頓足曰「右武林陞戰勝尚如此驚怖倘若大敗將奈何亦當邊人細探果否然後發諭。無故自生疑畏一旦付之流水諸君輔理贊畫者悉如是乎」錫范、繩武語塞無以對惟曰『天意』而已。　　二十五日喇哈達、賴塔、姚啟聖、楊捷統滿使騎步進攻賊將康騰龍獻氵丙洲。二十六、二十七兩日分道克陳洲、玉洲、彎腰樹、福河、下滸、三叉河、石碼、觀音山、展旗寨、曹門寨、澳頭、象鼻、虎頭山、馬洲、果堂、太平寨、觀音寨在果堂寨左邊水頭、獅子山一十九寨並海澄縣城。出示安民禁止擄掠。　　鄭經於二十六日接報「康騰龍獻氵丙洲引姚啟聖各道師雲集海澄縣暨海滄地力。不日即會同水師合剿廈門」百姓震動。軒出示禁止並兼紅旗巡緝如有造言煽惑者斬二十七日已刻全島人民鼎沸攜男挈女各自逃竄莫能禁遏。經見人心已變即令典寶劉陶、鑾儀陳慶將演武亭花園所有輜重寶玩悉運過臺。時陳昌業通姚啟聖偵知經已倉皇登舟乘虛無備遣健將楊一彪帶猛漢三百名駕八槳五隻詐稱本鎮欲請藩令抽兵同行欲劫經獻功。適建威中鎮黃良驥侍經遙見所來八槳其勢兇猛可疑急啟經曰「陳昌請令用一快哨足矣。何用八槳五隻其中有詐宜止之不可與之近船」經發令開炮鹿銃齊攻沉二隻於海三隻飛駕而去。昌知計不成遂率眾投誠。而諸六官洪磊、楊英、謝賢等已揚帆出大擔門隨經鷁首東向。馮錫范、陳繩武會劉國軒、何祐懇其引軍為援踉蹌挈眷口、嬖倖、玩好、輜重登舟。其百姓無船可渡者遍滿海濱號啕之聲與淜湃相和焉甚至慘遭擄掠情極赴水者難以指數。協理五軍都督吳桂同信武鎮黃瑞二人見百姓狼狼難堪按其所部分頭傳諭「爾等百姓勿得驚惶各自回家靜候本鎮自當差人渡海飛請將軍、部、院到廈門撫綏。」幸賴以安。　　是夜三更啟聖接吳柱、黃瑞遣人投誠備陳鄭經、劉國軒已過臺灣請大師過廈門安撫百姓。啟聖立遣陳昌駕八槳先行接應。即與喇哈達配師在船二十七日分道出廈門。出示安民秋毫無犯百姓樂業。啟聖又遣官分頭駕船招撫餘黨。　　二十八日經到澎湖無顏即歸同錫范、繩武、國軒、何祐等住娘媽宮。監國克知其父回師澎湖與留守東寧總制使兼管勇衛事陳永華率諸文武士庶連啟接踵請經回臺。經方領錫范、繩武、國軒等全而回。見其母董夫人夫人責之曰「七府連敗兩島亦喪皆由汝無權略寒斷不能任人致左右竊權各樹其黨耳」經無以對。仍令侍衛全旅守安平鎮其餘諸將各歸迅其即卒屯田。　　喇哈達、姚啟聖咸集海澄飛咨往泉州咨會吳興祚、萬正色「當乘海賊虛危速出師攻擊克復諸島不可稽遲致死灰復燃以為沿海生靈患。」　　但林陞自退遼羅諸將不服各有竊議。迨接經諭知國軒十九寨並海澄已去人心虛危廈門難守。當令各鎮收拾東歸俟再後舉。陞秘之家傳其所轄即將於二十八早駕言「自統本即船隻前往泉州港口巡哨。」遂遁澎湖。　　吳興祚、萬正色二十九日接啟聖咨移。三月初一日興祚統師從陸路初二日渡五通抵廈。萬正色於初一日同林賢、陳龍、黃鎬、楊嘉瑞、陳子威等出港初二日月到金門會集。朱天貴見林陞巡哨末回遣人偵探方知劉國軒已去十九寨並海澄出廈門矣即整備諸船觀望。英江勝見陞去亦託出哨統其所部船師出颺遼羅外洋。　　朱天貴接偵者來報「經棄諸島。國軒、何祐等諸鎮咸回臺灣。陳昌投誠。吳桂業請將軍部院過廈門。」喜曰「國軒若去餘者碌碌不足慮也。」又報「泉州水師數百號連出港。」天貴即將船駕上北截劫東洋船。任眾剽掠沿海地方纔統大隊舟師下銅山。守將左衝鎮馬興隆同昭義鎮楊德和、中衝鎮鄭添等初聞國軒棄十九寨出廈遂戒嚴守望以虞不測。繼報本藩東回即整備船隻以待。忽瞭望者報「有巨艦數十號悉係我們的旗幟揚帆而來。」興隆立遣快哨前去偵間是何船隻。一面金鼓旌旗嚴肅隊伍各起頭帆、浮椗備敵。快哨至半洋「問來者何船」回曰「本督下來探哨。」復問曰「係劉本督麼」貴著人詭應曰「是。」哨探轉櫓掉飛報曰「係劉本督船也。」興隆以國軒未從經去來此率諸鎮列船往接。甫登舟見之乃天貴也。興隆等相顧失色。天貴會諸將意曰「諸公以天貴有二心乎貴無二心。茲因金、廈失守藩主東歸弟正撤師至此欲會諸公覷方便克復兩島。諸公若不信吾只有一子指水與諸公誓」興隆曰「本督之心可貫日月勇略素聞不亞武平。隆等願聽指揮豈有生疑之理方纔錯愕者以其報者之誤。幸是本督苟他人將誰救解」俄頃江勝率本部船亦到各相見敘時事悉入銅山澳內灣泊。天貴託言船大港路未諳恐犯礁線將所有熕船盡列一字拋椗於港口困諸船於內。江勝夜忖天貴舉動可疑令諸將士勿棄甲預備炮火。天徵曙差人坐杉板至天貴船中請令欲乘北潮往南澳、達濠尋邱煇。貴素與勝善又見其船隻堅牢甲土猛勇留之則勢敵而艱於下手不如賣個人情許之。勝得回報隨即起椗飛帆而去。貴見勝船出港隨傳令諳鎮將到中軍船議事。即將馬興隆、楊德擒下。興隆大罵曰「天貴匹夫負義叛賊吾為厲鬼亦不恕汝。」天貴又令人擒其予至。隆罵不絕口天貴大怒溺興隆父子於海掠其家。禁楊德等於船率眾劫諸船暨銅山子女玉帛。　　姚啟聖以銅山尚有勁旅鎮守又報朱天貴全師亦在銅山徵之費力不如遣人撫之為善。知會喇哈達、吳興祚、萬正色差李榮眷、吳英子應麟前往銅山招撫。天貴大喜厚待應麟等即遣林君寵同朱光祖入見啟聖願獻銅山一島全師投誠。啟聖謂君寵曰「朱將軍若能如是本部院自當保題現任總兵。」君寵回覆天貴貴令另鑄『振遠將軍印』。五月十九日進海澄港薙髮投誠請啟聖到銅山安撫百姓。聖待天貴禮倍厚尋而按天貴浙江平陽總兵。　　時以諸島既平講要照前例就界築壁分兵守禦。啟聖曰「諸島由來悉係版圖魚鹽、田土年計國賦數十萬。前日失策輕棄致鄭經乘甲寅之變猖獗橫行蔓延數載滋害生靈。今既藉朝廷之威福一旦克復得寸守寸豈可復議輕棄以資賊乎」吳興祚亦曰「當留不可棄棄之則賊不日復至矣。」會喇哈達、楊捷、萬正色合疏題講『展界諸島』。奉旨依議。自福寧至詔安盡許百姓復業。以水師提督守廈門分防沿海裁內地新設如江東諸營者設海壇、金門。銅山各總兵一員。　　馮錫范同鄭經回臺見永華把握重權而諸事方正敢為且又屢受微譏心實忌之姑為陽好陰與國軒謀。軒教錫范解辭兵權以許之。范喜其策善。一日會永華於公所。范曰「自愧扈駕西征寸功俱無。歸來仍居其位殊覺赦顏諸凡檢點明白即當啟辭杜門優游以終餘年。」永華信為實焉歸來即先上啟乞休經不允華再加力陳經意未決范乘間啟曰「伏甫勤勞數載形神已焦今欲乞休靜攝情出於真。宜俯從之但其所部將士可交武平伯為是。」經依錫范議允永華告辭將所轄即旅交劉國軒。軒啟辭者再經命至三軒始統永華軍。而錫范仍任侍衛如故華方悟為范所賣悔無及也心大悒快。　　永華退居無事偶爾倦坐中堂。左右見永華起揖讓進退禮儀甚恭似接客狀賓主言語唯唯應諾。徐而睡去。逮覺即喚左右將內署搬徙讓客居。左右間其故永華曰「瘟使者欲借此屋吾業許之。」左右曰「瘟使者欲何為」華曰「到此延請諸當事者。」左右曰「誰」華曰「刑官柯平、戶官楊英等餘尚有不可言者。」嗟吁而已。數日永華死繼而柯平、楊英等亦死悉如華言閩頌雲「時有漁人於海底得篆碑文曰『生女滅雞十億相倚。庚小熙皞太平八紀』。蓋指姚滅鄭於康熙時也。或曰福州陳潤所造」。　　四月臺灣慧星出在寅申分野一更盡忽生四五腳。至夜半一股白氣墮下甚長俄復收起。如此一月乃滅。　　五月探報「啟聖修造戰艦將有征剿意。」經與錫范、繩武、國軒等會議令天興知州張日曜按屯冊甲數每十人抽其一充伍訓練以備用得兵三千有餘。其街市商民十家共輸一丁每名折價徵銀一百兩。貧富不均民大怨望。　　七月臺灣慧星再見於西南庚酉分野。有白氣一道狀如劍甚長衝指東力。至十一月方消。　　十月探者報「海壇總兵林腎欲領舟師大隊從福州港飛渡直過雞籠山據為老營漸次進兵而攻臺灣。」錫范啟經曰「雞籠山在臺灣之北乃淡水上游其澳堪泊船百餘艘。前呂宋用天主教巴禮建院與土番貿易。因地生硫磺不產五穀運接維艱故棄而去迨先王得臺灣縱紅毛歸國紅毛聽通事楊宗九謀將所有夾板駛到雞籠山重修其院為城意欲窺復臺灣。後係黃安督兵追攻紅毛紅毛亦以水土不服之故而無外援棄之。是此地最難居也。今林賢欲統師從此登岸進兵若遣將固守必當運糧接應。不但運糧艱難且虞水土不服。不如遣一旅前去巡視將雞籠山城墮為平地棄而勿守。林賢若來使無安身之處徒然上山水土不服。然後興師進攻一鼓而破之。」經從其議遣林陞帶兵北巡兼墮雞籠山城。陞奉令至雞籠見其形勢奇秀、峰巒高聳而且土地饒沃谿澗深遠是未闢荒蕪之膏腴暫為鳥獸之藏窟。其土番種類繁多無相統屬性甚健勇。且山之頂黃金結纍人欲取而無路可達惟溪之內流下金沙可取。但金寒水冷極雄壯之人入水一、二次而已。況硫磺所產最盛於夏秋故五穀不生難以聚眾。陞督兵士將雞籠山城悉毀為平地而回覆命。　　但前江勝於是早令人卑辭說朱天貴貴以夙好縱之去。勝隨往達濠依邱煇令犯石井、潮陽、揭陽、澄海、饒平、惠來等縣沿邊。廣東捉督侯襲爵與一等侯潮州總兵馬三奇率騎步沿海堵禦截殺又差員駕船招撫得曾咸等以散其邁羽。迨至天貴投誠啟聖與正色大隊舟師悉在銅山將欲進剿。邱煇向勝謀曰「今者銅山、粵東雖無舟楫而啟聖必移師南澳、達濠孤軍恐難與敵。欲將埠頭居民悉移東都何如」勝曰「此萬全之策。」煇、勝席捲而去故達濠、南澳咸平。襲爵改潮鎮中營遊擊蔡植茂為達濠協以林天貴為左營、蔡大茂為右營。裁潮陽協鎮為遊擊後至二十三年平臺姚啟聖會兩廣總督吳興祚題建南澳城設總兵一員乃以楊嘉瑞任之。時邱煇、江勝至臺見經經各分配屯地安插。　　經以諸老宿如陳永華、柯平等相繼淪亡不勝感嘆。遂於洲仔尾澤地令李景監造園亭種植花木。一日景報竣。張曰曜供設甚奢請經遊。經同克、錫范、繩武、進功、國軒、洪磊、沈端、何祐、林陞、江勝、曾瑞、林應、陳諒、林順、鄭省英、邱煇、吳潛、楊德、黃良驥、鄭斌等文士武將圍射酣樂繼夜而散。經就洲仔尾園亭為居移諸娶倖於內縱情花酒。下令長子克監國秉政凡文武啟章一切事宜悉聽克決斷。既承委任撫緝兵民剛斷果決有乃祖遺風。經之親信權倖莫不畏憚。經文慮克年輕大得其宜令人默取其所決諸啟章斷事者閱之條條有緒心大喜悅。以其後事倚託有人遂放縱於花酒不預政事而竟卜晝卜夜之歡。克既承父命委理政事上至董國太、講叔下及鎮將兵民繩以禮法不肯阿容狥縱。故兵民感戴權勢屏息。但李景、張日曜諸輩雖各斂跡然終媚奉於經而思甘心焉。第二十五卷錫范為婿試克　啟聖保題請施琅
---
　　康熙二十年辛曹附稱永曆三十五年正月元旦克率文武朝賀於臺灣之安平鎮。然後拜賀董國太方過承天府洲仔尾朝經。經大宴飲而歸。經欲以是月望日大放元宵張日曜即傳街市居民構結燈棚懸掛古董、竹馬故事煙火笙歌以供遊玩。克聞之上啟雲。「偏僻海外地窄民窮。屢年征戰幾不聊生茲屢報清朝整備戰艦意欲東征人心洶湧。何必以數夕之歡而費民間一月之食伏乞崇儉以培元氣以永國祚」云云。啟上經嘉其能固邦本約之即為禁止。就於洲仔尾園亭大張燈彩與錫范、繩武、國軒、進功等竟夕歡樂。　　經因縱慾過度痔瘡暴脹大腸緊閉醫治無效。克日夜侍側衣不解帶督視湯藥。經忖不能起傳國軒至牀前指克而言曰「與君患難相從意望中興豈期今日中途而別此子材幹頗有所望君善輔之吾死九泉亦瞑目也。」軒叩首曰「藩主偶爾微疾不過理其元氣順則腫自消而愈。何用掛懷至於翼贊公子軒自當竭力以佐豈有二心」適錫范入經文謂錫范曰「吾不免矣諸凡全賴君與武平協力輔此孺子」范曰「此不過大腸火盛散之則腫消。藩主何多慮焉」徐而脹痛難堪叫喊遂卒年三十九。克躄踴號哭令人飛報董國太。國太遂率諸子聰、明、智、柔與次孫克塽等咸至。錫范當於國太前謂曰「儲君宜守禮盡孝視殮節哀」克唯唯。范著禮官鄭斌等辦理喪事。隨密向國軒謀曰「監國乃螟蛉子安得承繼」軒曰「此鄭氏之家事豈外人所預」范曰「自有成算公勿左袒」軒許之。文武各祭奠畢用王禮殯臉。　　六官會議擇日嗣位。錫范密向聰、明、智、柔諸公子言曰「自古承繼大統嫡庶尚且有分何況螟蛉」鄭聰等曰「公此言真國之輔佐克李氏之子血抱撫養人所周知獨藩主為嬖者瞞抹。且此子狂悖剛強苟與嗣位將來有不利於邦家。」范曰「吾正為此不知國太如何」聰曰「國太吾之事也。地方兵民公當主持」錫范點首而別。聰、明、智、柔共議齊向國太啟曰「外面鎮弁將士以及百姓紛紛鼎沸」國太駭然曰「何由致此」聰曰「以監國非鄭氏血脈故人心不服耳。」國太曰「監國秉政兩載兵民素所悅服焉有是事」聰曰「監國雖然秉政是藩主尚在借其名耳。今藩主仙逝欲承繼嗣位人必較正因此不服。此乃大事國太不信當召侍衛中提督間之」國太隨遣人傳錫范、國軒議事。軒以病辭不赴差中舉金榮到安平鎮諮國太曰「凡緊要事要請聰二爺與侍衛酌議。」錫范正調換鎮將更易弁兵虛為聲勢。忽聞國太傅遂趨謁。國太詢外面事宜。錫范曰「兵氏嗷嗷者無他以監國非藩主真血脈也。」語與聰等同。國太疑信參半聰與明等又逼之曰「國太當速主意倘一旦有變悔之晚矣」國太時亦老邁主意不定虞其有變即允易位。范會國太意辭出。見文武紛紛議論以「國不可一日無福況國君晏駕必有嗣位然後發喪。豈有殯殮許久尚虛其位明係奸臣秘權當相率啟講國太方可。」范聞言對眾曰「業奉國太命令禮官擇日奉監國嗣位。爾諸公不必多言」眾乃散。　　范初疑國軒有詐迨接金榮啟國太之語意遂無忌。復囑榮曰「歸覆爾主當秘之勿露於陳氏人前陳氏指華與繩武華之女婿並禁止各鎮營諸路兵士離汛。」金榮回以范言覆國軒軒即按定諸鎮營兵將。但國太受聰、明、智、柔、錫范之惑信以為然令儀賓柯鼎傳克入內庭議事。錫范密令隨協蔡添同聰、明、智、柔等伏於堂之西廂。克至大門守者不許其隨從總提轄監督毛興、總兵沈誠等入。至二門方履中堂而二門已閉矣。聰、明、智、柔與蔡添突出各交口數其非鄭氏血脈。見情勢兇猛遂曰「此非吾所得知。既不是鄭氏真血脈願見國太納還監國印璽。」聰、明、智、柔咸笑曰「今日正奉國太之命亦不由爾不納還」以日視蔡添添持刀挺身出欲行兇。大罵曰「蔡添匹夫爾膽敢弒主」而刀已刺入腹中矣。聰、明、智、柔四人各揮木棍助打立斃於蔡添、聰、明、智、柔之手此康熙二十年事。之才幹果斷可謂中興之賢明矣。國軒既受託孤之重知錫范之謀意當為排解遏阻何乃託病不赴此亦未為豪傑不過一武夫耳克既死聰即令烏鬼將屍拖於旁院。而毛興、沈誠二將在外守候聞內有變即欲率諸驍將奪門救主云「已死矣」各差恨而散飛報監國夫人。陳氏突聞躄踴長號死而復甦者再。繩武亦馳至見夫人睧眩倒地慰勸之曰「事已至此且緩悲哭」夫人曰「速護吾進府見國太」武曰「此是正理。並看監國屍在何處」夫人曰「然。」繩武令人護送夫人到府直入於內。董國太以諸子說克是螟蛉不過欲易其位而已豈意聰等賺入中堂當下刺死。正在咨嗟追悔忽見陳夫人悲號於前跪請曰「監國何罪至此」國太曰「事已至此說亦無用我兒毋自苦焉亦因兵民不服以監國乃李氏子非鄭家真血脈耳」夫人曰「既非鄭氏血脈、孫婦亦安得知既知非真血脈國太應早遣歸宗何國太作婆孫一十八載既不是血脈不得承繼亦尚可為平民何至賺入刺死」國太語塞。第以永華素為國望藉以慰勸。詢其所欲夫人叩首長號曰「願請監國收殮相從於地下為鄭氏鬼願畢矣」國太允其請。夫人遂出見監國屍相抱號哭。國太令兒屍同夫人歸府收殮殯之中堂。遂自絕粒日夜號哭。時夫人有孕國太遣老嫗勸慰至再「俟生男女我自善待之。毋徙過戚也」夫人曰「成立之父尚不能保其七尺軀何況此呱呱那」號泣悲咽又對國太曰「我今已矣供飯三日聊盡人事。我夫妻子母自應相從於地下。」繩武、夢球諸兄弟咸壯之轉請國太。國太嘉之隨遂其志令人結臺。夫人登受文武祭奠畢與諸兄弟拜別從容投繯顏色如生。觀者嗟異、悉為下淚時有『文正公兮文正女』之歌褒之。余書至此亦為之破涕弔之以四絕曰　　欲問天高天不知千聲血淚暗中啼人間無意心灰甚明月當空照冷閨　　一盞明燈一篆煙傍徨燈影復相連。三朝茶飯盡人事七尺樑間訂夙緣　　雖然日月有時缺難算今朝意外愆自計此身無頓處甘從地下結良緣　　縱有百年亦是死何如七尺完吾生。此生了卻人間願南郭樓臺北郭塋　　馮錫范教鄭聰懇國太明「克螟蛉難嗣大位」狀於通衢兵民嘆息劉國軒率文武連名請國太命「早定嗣位以安民心」國太以經次子克塽承繼時年甫十二頒諭臺灣地方。又命經弟聰為輔政公聰儒而貪名為『輔政』大小事皆決於錫范、國軒二人。塽以擁立功表封國軒為武平侯仍贊中提督事得專征伐馮錫范為忠誠伯仍管侍衛兼參贊軍機。其餘文武各加一級照銜辦事。令國太姪戎旗四鎮董騰統船一十五隻前往澎湖設險鎮守不時巡哨防備姚咨聖乘釁東征。　　細作採「鄭經已死諸子謀殺克錫范立其婿克塽嗣位」情由飛報喇哈達、啟聖、正色暨楊捷。哈達月占天將亡賊故使內亂。可出示前去曉諭以散人心。」示曰「寧海將軍喇為閩疆之殺運將除、海逆之氣數當盡仰遵天討特布忠言以感民心以彰勸化事。照得培國家之元氣首在安民起井裡之瘡痍先於除暴。海逆鄭氏世為國賊。竊永曆之虛號實非有心為民竄遠嶼之窮陬不過僅名為寇。寡人之妻孤人之子。壞人屋廬荒人田土迨至興師問罪振旅征伐則正供雜派既困民於追呼而運械餽糧又疲民於奔命。顛沛流離幾數十年矣此不特南征將士鞍馬風霜不無切齒嗟彼窮黎實受荼毒更當仇不共戴者也。前者搗其巢穴餘氛稍戰。乃根株未盡萌孽復生遂乘甲寅之變侵凌州郡肆為剽掠。天戈所指兩島蕩平而遠遁臺灣魂遊釡底終不免有死灰復燃之虞。是賊一曰未滅民一日未安本將軍之思憂亦一日未已也。方今鄭經已伏冥誅而嫡庶爭立奸黨竊權。此內亂方深揆之天時、人事兩端不可不為敗亡之兆固不待智者而後知之。是以本將軍相機度勢會同督、撫、提赴泉商榷共奉論旨同心合意底定海疆。正在調遣進發間先委能員前往臺灣宣佈威命無非仰體朝廷好生之德。凡一切往來招撫常談皆本將軍所不樂道惟有欲鋤盤根株為萬年長久之計耳。但念爾等皆吾赤子豈有生而為逆者況其中不無懷才負異輩倘得展其所長足為天朝佳器而所以失身入海者實非得已。或為饑寒所驅或為賦役所迫或因誤投於法網苟且逃生或受欺凌於勢豪希圖報復。身雖已辱志實可矜。故不吝再四招徠許其自新。所可駭者賊非生於室桑。不無眷屬在於內地乃不知極力勸諭令彼向化頑心竟聽其助賊為虐流殃桑梓所稱文物禮教之邦當如是耶本將軍前駐泉威將及兩載其間潛偵密探無不周知。不欲株連無辜故隱忍姑待徐施勸諭。今當大修戰艦。糾合銳師不日東征勢如破竹正爾民出力報效之時。誠恐未喻德意不得不反覆開陳合行曉諭為此示仰濱海百姓並島上將弁兵民人等知悉凡有親屬陷身海島者不妨密報本將軍給照前去勸其及早效命。尚有反邪歸正之路何苦背鄉井、棄墳墓置身於風濤不測之中誠非計之得者。如果翻然悔悟慕義前來除將本員立照原銜敘用外其勸化之人功亦難泯定行一體優渥斷不爾負。若有見機之哲舉土地而來歸、斬巨魁而獻馘操舟納款、率眾輸誠本將軍更當分別具疏題請從優錄用。爾獨不聞當年歸命人員悉膺顯秩甚至有爵至公侯伯者。我朝之待投誠不可謂不厚矣往事可徵正宜各圖功名乘時建業。倘猶眷戀蛟官、徘徊水國舟師南指玉石俱焚悔何及焉嗟嗟賊氣將盡民困已極乘此長風破浪之時直抵島嶼盡掃餘灰除東南數十截之殺運救海濱百萬戶之生靈將見波濤不興、烽煙無驚與爾民共遊於光天化日之下。豈非一勞永逸得長享太平之福哉本將軍滅寇安民苦心至深且切故不覺其言之長也各宜猛省毋違特示。」遂刻刷張掛沿海地方。另裝二箱並禮物移文差船送到澎湖一箱交守澎將弁轉送到臺付劉將軍收拆。差者果送至董騰行營投交騰禮待其使將文示遂過臺與劉國軒。軒惡騰多事何不抑之去尚代之轉遞騰得回報即送其差回廈。　　五月鄭明、鄭智二人欲捐資募兵請於錫范范不允。復謀之國軒軒曰「公子有志為國捐資募兵此誡盛舉有何不有軒當代為轉請。」明、智謝之。軒啟克塽曰「屢聞姚啟聖欲興兵東征正臣下效命之日何況至親骨肉。明、智招募宜允其請。」塽從之遂以明為左武驤將車、智為右武驤將軍。但一旅未成騷擾難堪軒與范又啟塽止之。　　六月國太以監國死非其罪且非己意輒積鬱於懷遂染疾。於二十九日卒克塽率文武掛孝兵民莫不嘆惜國太董氏原與成功不合。因辛卯歲馬得功陡然率騎兵從高崎渡廈守將芝莞聞報收拾輜重棄島下船且不顧董氏董氏聞報獨懷鄭門神主出奔金珠寶玩一無所取。以此成功嘉其大有見識遂敬重之並預兵旅事。迨至孀居每深戒子孫當撫恤百姓厚待將士。至於丁巳敗七府棄諸島嘆曰「若輩不才。徒苦生靈耳」凡臺灣有被據與孤貧丁役咸受其惠。　　有惡董騰者以前喇哈達差員送告示至臺灣時、曾餽騰禮物不劫之去反留在澎而為轉送又著親隨一營王一豹款待將有一月。其中雖無交通情弊然搖動人心其實可惡。令右武街林陞往澎湖代董騰鎮守。著騰回臺。一豹懼有禍發火藥自焚其船而死。　　啟聖屢攘臺灣偵報知鄭經已死群子爭立奸黨弄權經母亦卒是天之將亡鄭氏。但平海之將未得其人私計當比任者非施琅不可。遂與吳興祚合疏保題施琅。聖祖允之即召施琅陸見密授平海機宜出為福建全省水師提督調昭武將軍楊捷仍為松江提督改萬正色為福建陸路提督。琅遂陸辭出京。　　七月賓客司傅為霖原與施明良共謀欲生擒鄭經而獻諸島。因見國軒提防周密慮事難成遂先出首以掩己罪。迨經奔臺獨籍永華一人後華解灌經死克遭害陳氏之望稍衰。而輔政公鄭聰屢向人言「傳為霖是從鳴駿開爺投誠的人曾授松江府通判。今雖來歸不念其惡而用之若論藩恩不可謂不厚矣。前首施明良是慮事之難成非是本心。吾細觀此人面帶冷笑心藏不測速宜遠之」為霖聞知心不自安偶與令史陳典揮談衷曲。典揮曰「公原任清朝且姚總督又甚重公前謀不成乃天耶何不再密通繾綣令整舟師攻澎以便接應」為霖曰「吾亦有心久矣。因前有破綻不便差人以生疑端。公如有心共指天心吾即出稟到省何如」典煇首肯遂插劍盟誓。霖修稟交煇。　　煇有族姪榮善貿易往來接濟甚熟沿邊港口周知。煇將霖稟交榮榮借生理為名密泊其船於遼羅外洋。覓漁船入漳州見啟聖。聖大悅立傳陳榮入見。榮叩首具陳「為霖與叔典煇仰慕德化欲傾心投誠。」啟聖曰「爾叔與為霖悉係文官欲謀舉國來碑、豈不是難爾既有船在外本部院令人裝貨一儎並銀萬兩、劉付數百張爾可載到臺灣密囑為霖當結有兵符總鎮。同謀共舉。方能濟事。大者公侯次者提鎮文職布、按隨補。爾應打扮生意。往來傳遞運載接應。功成之日本部院決不爾負。」榮叩首而出。次日即領回諭並劄付、貨物、銀兩到遼羅。仍歸臺灣與叔典煇備述並交所帶劄付、銀兩。為霖大喜。隨密結副將蔡愷受銀劄等事。愷又招總鎮高壽亦受銀劄僉名畫押。壽對為霖曰「謀人之國大非細事。必得同心者西、五人方可成事。今再當遣榮過廈門通知姚總督令其大整舟師前來。臺灣聞知必令國軒提兵出守澎湖然後我們方可舉事接應。此實萬全之策。」霖曰「此計甚妙奈無同心可謀將奈何」壽曰「建威後鎮朱友與吾交頗厚。俟吾往說之再作商量。」霖曰「若得『火燒豬』共事何懼不成但當善覷方便不可造次。倘有漏洩身家難保一壽曰「公且安心自有斟酌。」是晚壽到朱友家。與友談吐間忽長嘆曰「昔日先王以禮待士今月以親用士」友曰「親者如果才能甘心拜服悉係庸碌之流徒作威福。以禍生靈心實不甘」壽曰「公之念及生靈真有良將風度但不知生靈何日得脫苦海耳」友曰「吾和盤打算無一能拯救生靈於苦海者。」壽曰「此惟劉武平一人已耳。」友曰「武平若方正。亦不至於此。吾思誤鄭氏者武平也」友此言實譏日前國軒假病以致克被害壽曰「依公所言。生靈終於沈淪公亦當策吉拯救之豈可袖手旁觀」友聞壽『策畫拯救』之語其中有因遂順應之曰「極欲拯救惜乎無遇與時耳目」壽曰「公特無真心救民耳若有真心何患無遇與時」友起身曰『謹奉教』。壽曰「奇遇與時豈易輕道」友曰「爾我摯交何得作此矯苦」壽曰「當誓而後言」友與壽指天誓畢壽方將交通姚啟聖始末情由一一詳陳。友人悅約明早到為霖家計議。壽別去。次日壽將昨夜結朱友之事與為霖、典煇細述俱各大喜。忽守者報友至霖等迎入。延之密室各吐衷曲。隨出單令友僉名畫押。大設筵宴盡歡而散。為霖見事有八九即與典煇商議「乘十月小陽春有南風可通知姚總督率師前來。」典煇然之。又令榮過廈門通知。友自從是日畫押回家細思「事成吾與高壽乃清朝平海之第一功臣也」日間不敢時常往來恐人生疑。每定更後友欲到高壽家至中途似有人推跌在地茫然不得前回去則安如此者三四用夜。友自思此必天未滅鄭氏之故遂出首「為霖、高壽蔡愷、陳榮等私受姚總督銀劄買散人心。不日舟師到澎為霖等即為內應。」克塽大怒即遣馮錫范帶兵士擒為霖等勘問。鄭聰曰「為霖相貌不出吾之所料也。」　　時懷安侯沈端自到臺灣閉門靜坐因人口浩繁所有糧米養瞻不足其太夫人金氏屢出黃金兌換或出元寶燒鏨。左右每每密告錫范。托以瑞家充裕欲禍之無由承勘間為霖案令霖稱謀成欲扶瑞歸清瑞有預謀焉。馮錫范錄為霖供啟塽曰「懷安侯陰與為霖有謀請下六官鞫問果否有無通謀之事」塽信之即令陳慶傳沈端暨其胞弟珽交錫范會勘。瑞至見霖供曰「瑞從到臺灣南北音語不通惟有兢業自守並未曾私交一人預謀一事。至於結親特出於先藩主婚非瑞之所敢過求也瑞妻鄭斌女是經主婚故云。今日為霖攀扯真覺平空陷害。但瑞之生死總出藩恩夫復何言」錫范令陳慶帶瑞、珽出暫看守。復與六官議。六官以「瑞果於外事無預且為霖之供不過云『事或之日欲扶瑞為首』豈可以『莫須有』之事而置瑞於死地乎」范曰「凡事不可參破參破將來必為祟此人將來久必為禍宜除之以絕後患」眾默然議遂定。　　鄭斌啟塽曰「瑞妻乃斌之女乞藩主恩赦斌女同家」塽許之。斌馳回令婢嫗到瑞附中請夫人回家。夫人不知其故即上轎。至賦家甫入門見父母咸立堂上即問曰「今日何事接兒回家」斌將瑞始末細述因念骨肉啟藩主有汝故差人接汝回家。夫人曰「爹言差矣兒雖父母所生但今日之身乃沈門之身非父母所得愛惜者也。況當此存亡之際夫、叔被戮姑妯在堂兒若偷生豈不被人恥笑生為沈家婦死為沈家鬼理所宜然。爹莫愛兒以貽笑。」即轉身欲出。父母兄弟以及婢嫗挽留不啻三四。夫人決意不從毅然隨轎而回。余書至此拍案贊曰　　南北姻緣豈偶成死生今日別離情不從父母歸寧詠願賦終天一路行　　守一會聞保母言不因生死離侯門。黃泉旅次暫相待公案共完禮至尊　　錫范啟克塽出為霖、高壽寸磔斬蔡愷、陳典煇等示眾。盡收其家屬發配獨為霖妻蔡氏與子婦黃氏係泉州東石黃堂壯之姪女不辱自縊。又差陳慶持白練二勒瑞、珽兄弟死。瑞聞命解汗巾一條帶荷包矚慶曰「此物乃吾夫人所繡。帶此汙巾煩爾持回與吾夫人作別記生死異路永從此辭並再為我代稟岳父不必繁禮只用布袍桐官足矣」珽曰「亦煩老兄代吾致意鄭姻家並吾丈人一如吾兄之言殯殮只此足矣。」珽乃陳大烈婿未娶語畢二人各上凳欲投繯。而珽在左、瑞在右珽慌下凳。瑞問珽「何為」珽曰「人以五倫為重。今雖就義亦不可以弟而先兄。況吾兄身居侯爵又兼兄長豈反居右而滅倫」瑞曰「當此之際焉用儀文既如此說背禮了」珽方上凳。兄弟二人相向而縊。軍民聞之無不流涕東旭曰不因以死故混越禮儀文遜讓言南北從容惟有君。　　夫人抵家見瑞之祖母金代、姑太夫人滿氏業已就縊死跪哭曰「老太太與太太先行媳婦隨後即來」忽陳慶奉令抄瑞家並持瑞汗巾、荷包至述瑞、珽遺囑並傳藩令「欲將所有家屬盡收發配。」夫人接荷包稱謝。時瑞之妹大姊、三姑娘、于氏、李氏、崔氏咸曰「毋被辱願相從於地下」各奔入自縊而死。夫人令慶搬盡其家之所有而去。乞收瑞、珽屍駭克塽允其請。夫人與父斌市棺收殮老太太與姑太太並瑞、珽及姑姐等柩於中堂另收諸氏柩於別室虛一柩於旁以自待。斌夫妻同其婦女眷屬咸勸曰「夫人孝義備至可謂無愧毋自戚以損其身」夫人怒目曰「毋亂人意兒己許之久矣豈可辜負地下況兒己無意於人世乞割愛勿以兒為念」遂絕粒奉列位飯三日從容謝別父母與兄、妹、弟、姪諸親眷屬而自縊。官民無不感嘆。斌夫妻痛哭收殮與瑞等棺安頓一所後至癸亥年平臺灣姚啟聖以其事題請誥封鄭氏一品夫人。都統張夢吉差防禦張國柱搬諸柩入京擇地安葬。東旭曰願棄人間煙火食相從地下魄魂依。雙雙攜手歸天府細雨霏霏冷釣磯。又曰莫言荒服地十室有忠良。慷慨直辭父從容節別娘。忍生三日飯就死一鑪香泡幻真同夢聲名日月光。　　十月初六日施琅抵閩視事。即咨會姚啟聖修造戰艦。但未知澎湖情形如何忽傳聞有同安高浦入陳昂其母在廈邇日從臺來。十三日琅急召入密室詢問澎、臺情節。昂詳陳「鄭經已死長次爭立權臣執政悍將恃威。自聞大老爺奉旨出京兵士莫不膽戰心寒。」琅曰「彼朋得知之速也」昂曰「八月十五日御筵寵召之日都門偵者星馳膠州決哨飛報。業於九月初一日劉國軒已知矣。」琅日「狡賊仗倆可謂精細。如今作何防範」昂曰「將所有熕船、戰艦一概修整。鎮將有眷口者著移於安平居住令其統兵來澎禦敵。其無眷口者撥守不緊要地力。且年情欠收米貴如珠。災異頻見訛言肆起。大兵一臨澎湖可取。若得澎湖則臺灣自危矣。」又畫澎地形勢呈上。琅曰「彼將可灣泊之處設立炮臺我師豈不艱於停泊收」昂曰「劉國軒必緊守娘媽宮、東西峙、內外塹諸嶼至於八罩、花嶼、貓嶼等雖有哨船亦是無幾之兵。大兵一至彼必目走則任我們寄椗收。」琅曰「宜用何風信」昂曰「澎坐東北當用西南風可去。」琅見昂主旨語誠恪頗有經濟遂用為督理坐駕外委把總昂字星華平澎、臺功歷任粵東碣石鎮總兵後轉粵副都統。昂又學伙長曾福識認澎湖各港礁線翁尾。　　十五日報「傅為霖等機謀不密全家籍沒累及續順公沈端等。」啟聖嘆曰「豈天之未欲濱民安於袵席而使是諜之不成也」　　但澎湖自鄭經庚申年回臺未曾設禦。迨經死塽繼立雖叢騰、林陞不過輪流防守而已。因籍沒為霖之家搜出與啟聖來往密書有陳其「澎湖無備呵速督兵前來一鼓可得。若得澎湖臺灣即虛便當起兵相應」之句。又探報施琅出為水師提督專徵澎湖。錫范恐鎮守不及則臺灣危矣啟克塽令國軒出汛澎湖相地設險。一時軍需戰艦未備以水師鎮林亮督修改洋艘為戰船。徐而擢林亮為右虎衛更名曰「豪。」工官楊賢條陳「生財裕餉凡所有村落民舍計周圍丈量以滴水外每間每丈寬潤徵銀五分。」克塽允啟令李景、張日曜清查徵比。百姓患之毀其居室甚眾。劉國軒到澎湖駐劄媽祖官。坐快哨巡視三十六嶼租地設險於風櫃尾築炮臺一座四角山築炮臺一座雞籠嶼築炮臺一座東峙、西峙、內外塹炮臺各二座牛心灣炮臺一座虎井、桶盤嶼各設炮臺一座。媽祖宮置城一座外加女牆、壕溝安設大炮。星羅碁布提防周密。其八罩、水按澳等有礁石沙線四面受風無水者俱不守禦。又啟薦援剿左鎮陳諒為右先鋒鎮提調各嶼與陸路諸師。以右武衛林陞為水師總提調左虎衛江勝副之。宣毅右鎮邱煇、援剿後鎮陳啟明二人為先鋒。克塽、錫范悉如國軒請遂拜軒為正總督督水陸諸軍自副將以下許其先斬後奏又以徵北將軍曾瑞、定北將軍王順二人為副共守澎湖應敵。　　軒又以海壇總兵林賢前欲率舟師從雞籠山登岸進攻臺灣今施琅既出為水師提督水務諳熟詭計甚多此處應急為設備切勿疏防以貽後悔啟請克塽與錫范商議。范舉左武衛何祐為北路總督以智武鎮李茂為副徵守雞籠山。總鎮如蔡文、鄭仁、黃良驥、沈誠諸宿將不服茂所統范聞之憤甚。旋又啟塽擢茂為右先鋒鎮以壓之。眾屈於威不得已從之行。祐至雞籠山與諸將踏勘地勢不外舊址會議仍興工築城。蔡文嘆曰「以現成金湯永固之城無故毀為平地如兒戲然今又重勞兵民再築。謀國者固如是乎」祐立驅土番同諸兵士負土搬石照舊址築城。仍於可泊船隻登岸處築炮臺防禦。祐於旁山上結一大營周圍開壕、築短牆以作犄角勢。但士卒疲勞不服水土兼手足沾橫水箇箇發癢抓破即腫糜爛難堪兵士怨望。　　錫范以諸鎮或分澎湖或出鎮雞籠山臺灣空虛恐一時有變隨啟克塽抽鄉兵令諸監督操演分轄防守要口悉裹糧露宿百姓嗟怨。後聞施琅進剿展於來春三四月信稍緩陳繩武啟「毋失農時請暫撒鄉兵以甦民困。」塽允之。各回家安業。　　十二月「劉國軒偵知喇哈達、吳芳春、姚啟聖、吳興祚會師於定海。琅以北風大硬難以連線各回福省。軒遂將水陸事務託交陳諒、林陞二人料理自歸臺灣報鄭克塽。第二十六卷施提督連疏議勛　姚即院遣使再撫
---
　　康熙二十一年壬戌附稱永曆三十六年正月劉國軒以澎湖重地恐乘新春宵小不測有變遂辭克塽。初三叮領載糧餉並大隊揚帆出守澎湖。　　二月施琅以渡海東征出於乘機便可進取。苟事事欲馳會督、撫恐失其時。忽報翰林學士李光地請假送母回閩琅馳至興化黃石恭請聖安。光地與琅密議機宜逾時而別。琅遂密請專徵疏曰「為密陳航剿海務機宜以收萬全事。竊照臣鴛駘庸才謬荷我皇上特恩起用以臣深知水性、賊情專畀進剿海逆之責。臣思滇、黔弄兵悉皆底定惟有臺灣四十餘年殘孽逍誅未殲致聖壞。臣敢不殫心籌畫滅此朝食受事以來練兵整船靡敢刻懈業已就緒。然用兵之法不得不熟審詳慎。即古者行兵多用奇計聲東擊西。兵不厭詐非可直道而行。去冬具疏展限請以今年三、四月乘北風進兵。蓋為鄭逆奸細頗多使賊知我舟師必用北風而進然後出其不意而攻之。臣在在密用間諜亂其黨羽自相猜忌。白去年逆艘糾集澎湖欲抗我師據險以逸待勞。設我舟師到彼必由澎湖西嶼頭然後轉帆向東北而進。正值春夏之交東北風為多我船盡是頂風頂流斷難逆進。賊已先站立於外塹、內塹接應娘媽官俱是居我上風上流禦敵共勢其難衝鑿故不可不慮及此也。所以前議北風之候猶恐未能萬全。且水遭行兵專賴風信潮水非比陸路任意驅馳可以定計進止。臣日夜焦心熟籌莫如就夏至南風成信連旬盛發從銅山開駕順風坐浪船得連齊行兵無暈眩之患深有得於天時、地利、人和之全備。使賊縱有狡謀斯時反居下風下流進不得戰、退不得守。澎湖既得便知賊勢虛實直取臺灣便可克奏膚功。倘逆孽退守臺灣死據要口我師暫屯澎湖扼其吭、拊其背逼近巢穴使其不戰自潰內謀有應。不然俟至十月乘小場春時侯大舉進剿立見蕩平。此乃料敵制勝所當詳細一一披陳者也。然臣竊有請者督臣姚啟聖調兵製器獎勵士卒精敏整暇咄嗟立辦捐造船雙無所不備。矢志滅賊國爾忘身堅圖報稱非臣所能力企。惟是坐長北方雖有經緯全才汪洋巨浪之中總非所長。矧撫臣吳興祚陞任新撫臣初到視事恐未悉閩疆情形臣之鰓鰓謂督臣宜駐廈門店中節制別有調遣。臣得專統前進行間將士如有督臣後攢糧運策應則糧無匱乏之患兵有爭先之勇、壯志勝於數萬甲兵。今若與臣偕行徵糧何以催趲封疆何有仰賴安內攘外非督臣斷難彈壓臣故密疏入告。使督臣聞知必以臣阻其滿腔忠盡。仰冀皇上密行溫諭督臣免其躬親偕行。今臣同督臣操練水陸精銳官兵充足三萬分配戰艦儘可破賊。但臣僅掌有水師提督印信未奉有征剿臺灣之敕諭伏望迅賜頒發以副轉睫師期俾得申嚴號令用以節制調度。所有督臣題定功罪賞格賜臣循例而行則大小將士咸皆凜遵。至於師中參酌見有同安總兵官吳英智勇兼優竭力自許可以為臣之副尤望恩嘉獎。又有興化總兵官臣林承、金門總兵官臣陳龍、平陽總兵官運朱大貴、海壇總兵官臣林賢、留閩候補總兵官臣陳昌、江東副將臣詹六奇、隨徵左都督臣李日埕等俱堪衝風破浪勇敢克敵共勷搗巢藉我皇上天威丕著醜類遊魂何難殄殲航海滅賊關係臣之一身承當責任何等綦重以故凡賊之形勢、風之順逆、事之區畫亟當十分詳審以圖萬全。況出汪洋大海之外匪敢輕舉妄動苟且從事致負眷顧之隆。臣當會商將軍合詞具題而將軍海務情形非所暗曉又恐奸細窺探洩漏是以自將戰略師期密疏上聞仰聽睿鑑。」三月初一日到京投進按中。　　十五日丑時臺灣忽滿天昏暗有白氣三條從西北直貫東南。十八日丑刻又如前昏暗白氣從東南運貫入西北。出汛雞籠山諸軍士大發疾病。　　五月施琅見船隻齊備遂咨謊喇哈達、姚啟聖至銅山欲乘南風當令進取澎湖。啟聖曰「南風輕歌侯北風方可出師」琅曰「南風雖軟在銅山放洋居於上風上流我舟師可得成兵士又無暈眩之苦勢如摧枯朽。」啟聖曰「劉國軒久年積寇跪計甚多。我師欲據上流上風安知彼不以上風上流而來迎戰乎」互相爭執。喇哈達勸曰「平海事關重大。奉旨『督、提同心』豈可各執己見當請展限以候進取」琅不得已聽啟聖主稿展限。琅曰「加此相制海寇何日得平邊民何日得安」無奈仍操演待時。　　雞籠山因有重兵鎮守故起沿途土番搬送糧食。土番素不能挑悉是背負頭頂。軍需繁雜不論老幼男婦咸出供役以致失時。況土番計口耕種家無餘蓄而枵腹趨公情已不堪又遭督運鞭撻遂相率殺各社通事搶奪糧餉。竹塹、新港等社皆應之。塽聞報詢錫范。范舉其左協理陳鋒督率將士與宣毅前鎮葉明、右武衛左協廖進等督兵征剿。但土番性情輕佻男婦成群所用鏢鎗竹弓而已各社各黨無專主約束之人故不敢大敵只於夜間如蛇行偷營衝突。一聞進剿各挈家遁入深山。吏官洪磊啟陳其略曰「土番之變情出無奈。苟專用威則深山藏匿難搗其巢穴。當柔以惠則懷德遠來善撫而駕馭之。況當邦家有事之秋豈宜震動伏冀遣員招撫」云云。克塽允從遣各社通事往招並令葉明等進兵谷口撫剿並用。通事雖奉令入山說之奈土番各樹黨羽俱不信其說每突出谷口剽掠。明於各隘口樹柵日則帶銃手巡哨攻打設備困之。土番伏則無糧可食出則咸被截殺計窮乞降。明轉啟克塽塽允之。再令通事入山領其眾仍回原社耕種然後班師。　　七月十一日施琅接邸報讀將軍喇哈達疏內有「提督稱南風不如北風」之句駭然曰此說何因急富密告」十三日遂上疏曰「為欲靖海逆根株全在嚴旨決計剿以收實效事。竊惟我皇上御極以來宇宙廓清無思不服惟鄭逆抗拒橫行深費皇上宵盰南顧之憂。臣茲復荷聖恩起用重臣以水師提督之任責臣平臺逆之患。兼面奉天語溫諭諄諄『剿滅臺灣以免生靈塗炭』何等嚴切故銜命以來兼程疾趨即於去歲十月初六日抵廈門視事點驗船兵全無頭緒焉敢妄舉進剿時欲具疏入告恐傷寅恭和衷。故日以繼夜發寢忘食。一面整船一面練兵。兼工製造器械躬親挑選整頓。至今年四月終方稱船堅兵練事事全備。移請寧海將軍臣喇哈達、侍郎臣吳芳春到廈門看閱。此時將士摩拳擦掌人心思奮將軍二臣交口稱贊不已。臣即於五月初三日會同督臣姚啟聖統率舟師騎駕至銅山。以俟夏至南風當令聯進發。第督臣以五月初一日准即咨進與海賊關係重大之旨隨轉意不前而三軍側聽一盡解體臣自初七日起與督臣決計進取力爭十餘天。至十六日將軍二臣抵銅山到臣營所臣面懇將軍轉勸督臣乘南風進剿無不摧枯拉朽之勢。奈督臣終執旨意以「督、提同心合意」為辭。臣不便違抗姑聽督臣主疏展期實非臣之本意。此二將軍臣親到銅山所目擊而共悉臣衷也。本月初七日承准兵即劄付內開『寧海將軍喇哈達等疏稱總督、提督稱南風不如北風』臣深為駭異竊忠臣當日在銅山與將軍二臣並無言及『南風不如北風』之語。日與督臣爭執『南風進剿』不惟三軍皆悉其情即通省士庶亦皆俱曉。且督臣日遣各總兵。海道勸臣權依督臣之議。今將軍二臣具疏竟不分晰明白一筆混入陷臣推執不前。若非皇上寬置不究則臣先後疏章自相矛盾欺誑君父罪當萬死矣夫南風之信風輕浪平將士無暈眩之患且居上風、上流勢如破竹豈不一鼓而收全勝臣見督臣堅意難以挽回故聊遣趕繪快哨三十二隻令隨徵總兵臣董義、投誠總兵臣曾成、提標暑左營遊擊事臣阮欽為並各鎮千把等官領駕前往澎湖瞭探賊息。據其回稱『義等奉令領駕遵於六月初四日午刻從古雷洲開船。至初五日未時到澎湖貓嶼。時船未便徑進花嶼前澳泊。至初六日黎明率各船由虎井過西嶼頭瞭見劉國軒賊艘盡俱泊娘螞宮。賊見我船。大船概起頭帆小船盡起大帆。賊遂出趕繒三一作二十餘隻駕出西嶼頭又有八罩賊船十餘隻由南面而來。我船恐眾寡不敵本日未時傳炮收回各船歸。初七日到大擔。初八日到廈門港歸迅』等情。據此則此行遣發巡哨船隻來去無阻現有明據矣。若決乘南風進取豈不可見成效乎業將瞭探情由遂已咨報將軍二臣並督臣知照在案。乃坐堂筆帖式譚木哈圖具題『大兵水面度日逆賊探望空隙』之疏殊非真知灼見為證臣全不解其故。然臣生長海濱總角從芮風波險阻素所履歷且荷蘭命前任水師提督閱歷至今豈有海面形勢、風信水性猶不暢熟胸中而第帖式乃更識於臣乎蓋賊中情形臣有屢得舊時即曲密寄通報。有稱『臺灣人心惶惑無定兼以劉國軒恃威妄殺稍有嫌隙全家屠戮人人思危芒刺在背。間有慕義內應奈隔絕海洋難以朝呼夕應豈敢公然謀舉』此便是可破、可剿之機。又此六月二十八日巡守海口兵丁遞送澎湖長髮賊柳長勝、林斗二人赴臣軍前投誠。詢據林斗等供稱『原坐杉板頭船過來投誠。澎湖新舊熕船、鳥舶、趕繪船、雙帆船各舶共有一百二十隻。劉國軒、林陞、江勝等共計賊眾六千餘。內有家眷舊賊約二千餘名其餘俱係無眷口新附之眾。私相偶語提奮不嗜殺人只等大軍到便瓦解歸順。有偽蕭一鎮下將領謀議候出娘媽宮操船乘勢駕船過來投誠被其知覺登時殺其頭目九人。因探聞我兵船自銅撤師同汛彼故調賊二千餘名同臺耕種以作糧食。今止留賊四千名在澎湖配船防守』等語。據此則賊中虛實又得其詳矣。且臣更以賊中之情形言之昔之偽鎮營蟻附脅從皆受鄭成功、鄒經文子結恩舊人籠絡相依今劉國軒舛戾操權動輒殺戮以威制人誰肯廿為魚肉是我舟師末到澎湖權猶在劉國軒一人之主持。我舟師若抵澎湖勢難遇各汛偽卒之變亂則踞守澎湖逆賊縱有萬餘內多思叛。驅萬心之眾以抗我精練勇往之師何足比數雖劉國軒輕命死敵於人猜忌之際靡有不潰。則可破、可剿之機又無過乎是。今我皂上若以俟有可破、可剿之時溫旨下頒則汪洋臣浪之中誰肯效命七尺之驅而殫力三窟之險勢必藉旨意為居奇遷延歲月虛麼浩費。所謂『築室道旁三年不成』是賊終無可剿、可破之日矣。矧夫按兵不動若以撫諭劉國軒沐猴鴟張操縱自若志得意滿斷無輸誠向化之念。雖其中偽鎮營賊眾有心歸正奈邇來各港嚴密一船不許出港縱有謀叛隱情亦難通報。故非聯絡進發。疾行撲擊安有自甘獻俘坐待賊亡竟在何時在督臣滅賊之念實切惜乎生長北方水性海務非其所長登舟之際混心嘔吐身體惟艱。所以前疏懇留督臣居中調度蓋為此也。中有一、二視此畏途未免低迴以致督臣疑惑不決。臣雖庸愚料敵頗效。前於康熙二一作三年間海逆猖獗皇上特差兵即中黨到閩間臣機宜當即決意攻廈門。時督臣李率泰亦以臣過於擔當然兩島竟為臣克平。旋於康熙六年十一月為『邊患宜靖逆賊難容』等事具題未奉諭旨乃使逆孽於甲寅年有燎原之變。今鄭經雖死留此餘黨負踞絕島。臣丁年六十二血氣末衰尚堪報稱。今不使臣乘機撲滅再加數年將老無能為。後更恐無擔當之臣敢肩渡海滅賊之任是以臣鰓鰓必滅此朝食。惟是臺灣殘孽末殲故設許多鎮營官兵糜費錢糧貽累生民。所設水師鎮營原為航海搗巢之用。今就中挑選精兵二萬有奇、大小戰船三百號儘堪破賊可以無用陸師。倘相牽制卒難成功。若陸師之中間有勇敢效忠、熟練海務能將容臣調選一二以為臂指共勷大舉之需。伏思臣累受國恩奉召晉京即寵擢內大臣之列豢養十餘載。今復謬荷起用寸功未效又叨更晉官銜特賜御膳金榻亙古未有受君恩如是也即赴湯蹈火臣志所不辭。倘荷皇上信臣愚忠獨任臣以討賊令督、撫二臣催趲糧餉接應俾臣整頓官兵時常在海操演。勿限時日風利可行臣即督發進取出其不意攻其無備何難一鼓而平事若不效治臣之罪。臣樸質武夫一片圖報微忱惟知欽遵天語煌煌責臣必破臺灣克奏膚功。臣以君命為重故當克盡臣節不禁煩瑣激切瀝陳斷無浮言飾辭冒昧於君父之前。伏乞皇上睿鑑俯將臣疏留中大賜乾斷決策嚴旨速命事必見效民生幸甚封疆幸甚緣係密陳『欲靖海逆根株事理』字多逾格貼黃難盡。伏乞寬恩全覽施行為此具本謹密陳請旨。」　　十五夜四更臺灣慧星再見於申卯方至二十夜方滅。八月初六日申刻復現於西方光芒指北。至初五日酉刻芒又轉指東方。初十夜二更大小星數百墜下雞籠山。不日守將總兵鄭仁、沈誠、副將廣明等病歿。其弁兵士死者過半。　　九月初一日施琅統五營官兵船隻就廈門開駕至泉州海口臭塗寄泊操演。又咨檄海壇、金門、銅山、興化各總兵、協鎮、營將以及聯絡趕繪等船至平海衛會齊進剿。　　十月二十日施琅在平海衛接旨有「進剿海逆關繫緊要著該督、提等同心協力催趲糧餉勿致遲誤前姚啟聖具題『功罪定例』交與施琅遵行中。二十八日又接旨「若有可行機會提督施琅等應遵前旨統伊所派船兵毋失機會而行可也。」琅連接旨意進剿權威婦己遂咨請啟聖剿撫事直以使主決。啟聖覆以「賊之果否誠心投誠難以逆料末便遽行。遣官往撫俟有機會」之文。琅笑曰「遣撫既不敢逆料懸揣豈可虛縻錢糧則當決計進剿。」但平海一澳土地荒蕪所有井泉俱被衝壞惟剩一井又淤淺鹽澀兵士雲集取水惟艱。琅思有日耿恭拜井尚得甘泉。今我奉天子命平海以救生靈當效恭禱告。琅遂虔誠福祝畢令軍士將井淘淨而泉水突湧。嘗之其味清廿。日夜挑汲不竭三軍是賴。遂勒石整其井曰『師泉』贊曰海島已無泉三軍幾斷煙貞誠虔拜禱汲引任迴旋。　　十一月琅因北風太硬未敢進剿。令各鎮協營暫歸汛自統船回廈。　　十二月啟聖以琅未敢渡海查興劉國軒有舊好者革職副將黃朝用即差往臺灣招撫許其『不削髮只稱臣納頁照高麗、朝鮮事例』。至澎湖見國軒。軒轉送過臺其馮錫范、陳繩武總恃波濤議未定。軒偵知琅撤兵各歸原汛二十六日亦回臺灣。第二十七卷克塽信讒斂百姓　藍理負傷攻澎湖
---
　　康熙二十二年癸亥附稱永曆三十七年正月黃朝用見國軒、錫范等猶豫無意投誠連日辭回。劉國軒啟克塽「和議大事當遣能員入省報命」洪磊舉天興知州林良瑞。材堪為使。塽加瑞總兵改名林珩同黃學、黃朝用往福州見啟聖國軒囑珩密探船隻虛實。珩二十五日舟次遼羅令快哨入廈報施琅欲進見琅卻之。二月初一日黃朝用等舶泊惠安縣獺窟澳馳報啟聖聖令黃朝用同林珩等馳驛。初八日到福州見啟聖。聖與喇哈達、金鋐禮待珩。會疏題報外另知會施琅遵剿撫之旨以撫為善策。琅覆以「奉旨專徵撫不敢主。如果有真誠向化當必遵制削髮。」啟聖等亦未能決惟暫留林珩於貢院。十三日劉國軒辭克塽仍到澎湖調度防禦。但啟聖欲撫而琅欲剿兩議未合。啟聖遂送黃粵、林珩二人回臺。　　四月十六日澎湖狂風暴雨濤湧翻天。次日波息浪恬一魚長二丈餘四足身上鱗甲金色邊有火燄奪目從海登陸。兵民見而異之。國軒率諸鎮暨澎湖安撫司陳謨等各燒獻冥寶紙錢金鼓送之下水。越三日乘夜登山死於百姓林英之廚下。天明報國軒軒令瘞之成功踞金廈震動濱海。有間黃蘗寺隱元禪師曰「成功是何星宿投胎」元曰「東海長鯨也。」再問「何時得滅」元曰「歸東即逝。」辛丑成功攻臺紅毛望見一人峨冠博帶騎鯨魚從鹿耳門遊漾而入。後功諸船果從是港進。癸卯年四月間功末病時有副將楊明夢成功冠帶騎鯨魚由鯤身之東出於外海。覺而大異與人述之。不數日而成功卒。正符隱元『歸東即逝』之言。按隱元住黃蘗寺德行精修。曾遣其百座報師過日本國。至港口舟覆而死。越歲元往。將至港口夢首座領眾來迎。次日風浪大作群魚千萬。船眾咸恐慄共請於元。元曰「毋慮」令侍者出紙筆書『免朝』二字於水仙門外焚之。頃而風息魚散。元居日本國中人奉如活佛。　　五月施琅以平海甘泉之湧臺灣可收之兆是天之將亡鄭氏宜乘機進剿不可違時。遂密題疏曰「為海逆形勢將滅不可少寬自解賊危事。竊惟臣奉命專徵調集舟師俟機進發總期必滅此賊而後已。茲正月十六日准督臣姚啟聖送到會題疏稿『為選將挑舶安頓上風等事』內開『選其善識水性勇往敢戰挑趕繪船六十隻佔踞上風灣泊。出其不意直鼓奮擊俾其驚疑莫定則洋販無資、糗糧不給一、二年間剿撫皆宜」等因到臣。臣聞之不解其意。督臣凡所有會同章疏未嘗移稿議定先已列名入告然後知會故臣不得不瀝陳緣由。照臺灣逆孽情形臣籌度之甚悉。自去年出海至十一月杪各官兵船隻方得齊集平海衛澳取給糧餉僅領至十二月止。惟官兵渡海應得俸餉必須預備隨帶。臣在平海舟師時駕出洋操演。若風可進即直取澎湖若風未便則仍獲收回。故於十二月二十三日出洋忽轉東南風乃止。二十七日開罵至青水墘風輕又轉東南順風再收平海。雖未及直抵使官兵屢涉汪洋之中衝風顛浪愈練慣熟賊聞知亦自驚惶不暇。蓋大之船必藉風勢順利自可直搗賊境始克成功。若風勢未順零星不齊、何能協力撲剿茲於正月初七日據臣署左營中軍守備黃復謙報稱『初二夜有原偽將劉秉忠等在澎湖挈眷八十二名口駕雙帆船一隻前來廈門投誠』等情。據此隨於正月十二日准同安鎮臣吳英咨送劉秉忠等到臣詢問據供『去年五月間劉國軒知我師往銅山東南風進發甚是驚慌莫措。後偵知撤回歸汛劉國軒乃放心自回臺灣料理要口將大小戰艘百號、賊眾七千餘名交鎮將林陞、陳諒等現在澎湖扼守。賊中人人思危多有離叛之心』。口供在案。臣於本月隨將劉柬忠、洪貴二名轉送督、撫二臣查訊去後今督臣疏稱『賊欲改炮船為洋販聚眾耕種請挑趕繪船六十隻南北灣泊一、二年間自然困疲剿撫皆宜』。臣不解督臣如此主持不定似非善策。臣今日水師齊集在海操演以制賊眾譬若人焉有扼其吭氣將垂絕一為稍鬆則其氣舒而復起。矧以六十船之南北灣泊北風平海可灣南風則將軍澳、林景嶼豈可灣泊之處乎臣之操演所以俟機俟風進發。又屢奉溫旨『進剿海逆關係重大』。臣所統官兵二萬有奇大小戰船二百餘號責任甚重。大舟師渡海宜慎不得不籌出萬全豈敢輕舉妄動又水師在海操演皆出本分行坐均各給糧船兵又無額外添設之費。總以賊一日未滅則臣一白未敢偷安。且此賊伎倆臣熟籌深算。力任剿滅矢志不移寧敢有片語虛飾於君父之前而督臣止欲仗趕繪船六十隻可為困斃賊勢誠恐一、二年後復張聲勢其費力尤甚。臣素知海逆始終虛實初時猶然疥癬皆因彼時當道泛忽姑息不亟政治養成癰疽潰壞負抗四十餘載荼毒數省致煩聖慮屢動大兵徵討縻餉不計。今若再一寬縱又蹈前轍故臣惟俟風信之便順必無不破之理斷不復遺此賊以廣宸衷。緣係密題海逆形勢事理貼黃難盡伏乞皇上全覽乾斷敕即議覆施行為此具奏謹密題講後」　　劉國軒安設澎湖各島停當藥講將商議戰守之策。林陞、江勝、邱煇、吳潛等皆願竭力死守第患糧餉不足耳。軒遂公同啟克塽塽下六官會議。錫范曰「有土便有財再勻派百姓車稅、毛丁等類。」國軒聞之即飛啟云「當今百凡皆出民間五穀不登米價騰貴百姓困有極矣。若再為搜括恐人心搖動則外侮立至。須出內帑或捐助庶可萬全」啟上克塽示錫范。范曰「兵原以衛民民自應養兵。今內帑空虛百僚蕭條不取之民將何所出」鄭聰亦以范之言為是。克塽不能主決拱手唯唯而已。上淡水運車李滄獻策取金裕國安撫司林云為之轉啟。克塽令錫范問滄取金情由滄曰「從上淡水坐番邦小船蚊甲、蚊甲香小船名向東而行行至方浪、石灣轉北而南溯溪直進此水路也可取金沙。陸路當從卑南覓社而入內有強梁土番攔阻須整師列隊護而前行力呵。」范允其議啟塽。塽令監紀陳福、宣毅前鎮葉明統所部護衛入番取金。明等至卑南覓社見土番刺身箍肚硬弓操鎗扼險以守不得前進。即驅其士魁繞別路到力踞社連殺數番亦不肯指其出金之處無奈引還。鄭聰與智、明等牙爪顏臨、李郡、李靜等橫為肆虐道路側目。禮官都吏林數地見百姓不堪上啟有曰「顏臨力能回天道路側目李郡奸能惑主睚眦必報李靜財足通神犯之必死」等語。克塽批與錫范審報。雖諸公子關情而懲儆頗各斂跡百姓梢安。　　五月十一、十二兩夜臺灣有大星四、五箇從西北墜下又有無數小星隨之。二十八日大雨傾盆至六月初六日方晴。山川崩裂谿澗衝陷田園悉為沙壓。萬年州獺口地方突有水牛一雙冒雨奔下海漾過三鯤身登陸由安平鎮過海又從柴橋頭再跳下海向大港出而死。　　姚啟聖與施琅各執剿撫。萬正色陳『三不可行』佐啟聖當撫同啟聖合疏有云「一口、十年生聚十年教養況於數十年之積寇乎二日、汪洋萬頃之隔波濤不測之險。三日、彼船隻堅牢。水務精熟。」之語。琅見主撫者眾遂密陳可取疏曰「為海逆有日蹙之勢、航船有可破之機密陳情形仰祈睿鑑事。竊准臣奉命徵討臺灣於康熙二十年十月初六日抵任以來一面整頓船兵相機搗巢並遣心腹三、四人漸次密往臺灣、澎湖賊中通達臣之舊部在彼現為鎮營管兵令其就申謀叛取事。自去年亦有通信數次俟大兵臨境之時方敢內亂倒戈迎降。至今年正月初三日有偽副將劉秉忠等坐雙帆艍船一隻帶眷八十三口在澎湖前來投誠。正月二十二日偽總理李瑞等奪民船一雙帶兵二十一名亦自澎湖前來投誠。三月十一日有偽兵許福等十四名駕小船一隻自臺灣猴樹港前來投誠帶有臣前所差之人要緊潛通內有叛亂相應消息。並稱「彼處米貴每擔價銀五、六兩七社土番倡反。形勢甚蹙人人思危。」此乃天心厭亂明矣。臣前差之人尚在臺灣謀結黨類以待內　應。其許福等臣只移明督、撫前來投誠之辭不敢直言恐洩事機。將人現收軍中養活。又三月十六日有偽民許六、吳阿三等奪漁船一隻在澎湖帶眷一十九口前來投誠。四月初三日有海賊鄭才等一十八名於四月初一日從淡水港奪破柴船一隻前來投誠。是此賊中今日之形勢滅在旦夕。雖劉國軒復差偽官黃學、林珩再來言撫致書一封求見於臣臣劫之不見令其自赴督臣轅門主議。以么麼海賊非可視為敵國哦以彼為輸誠彼直以我為和議徒褻國體。藉此妄稱祇安賊心。臣惟祇遵奉命搗剿滅逆為念議撫之事臣不敢預。及今臣在水陸官兵中挑選二萬有奇操練有日可稱精熟足以破賊攻澎湖宜水兵。波臺灣則當用陸兵也。但糧最宜預備給足以鼓士氣。乘夏至南風當令當即進發搗剿。蓋北風剛硬驟發驟息靡常難以逆料南風柔和波浪頗恬故用南風破賊健為穩當。臣大舟師航海責任綦重自當相機度勢期出萬全以仰慰皇上宵肝之懷。臣每自思維膺軍旅之任者必虛張賊之聲勢乃表見己之大功臣愚性戇直荷皇上面諭諄諄從不敢一字粧飾自乾欺誑。緣係密陳海逆可破之機其中所有來稟關係機密只略陳其概。貼黃難盡伏乞崖上睿鑑全覽留中勿發恐剿撫之議不相入或有漏洩以害成也。為此其本謹密題達」　　六月施琅將大隊舟師齊集銅山咨請姚咨聖至共商給發糧餉及犒賞銀兩。十一日琅大會各鎮、協營、守備、千、把隨徵諸官將『先鋒銀錠』排列傳令「征剿澎湖誰敢為先鋒者領取以便首先衝破敵。」遍示諸將未有出應。獨提漂署右營遊擊藍理挺身出領『先鋒銀錠』琅允許。十三日祭江。十四日辰時琅統諸船從銅山出師東征於是晚即放洋。　　劉國軒雖各島築臺提防每與諸將諭「六月風波不測施琅是慣熱海務者豈敢故犯突然興師乎不過虛張聲勢如甲辰年出船復請旨寬限做官而已。」忽十五日辰時八罩巡哨船瞭見背水墘一派帆船如葉順風直向澎湖來想係施琅舟師隨飛報國軒。軒駭然忙差領兵吳略持令箭與右先鋒鎮陳諒著其嚴督陸路諸將謹守。遍傳守獅嶼頭戎旗一鎮吳潛、守風櫃尾平北將軍果毅中鎮楊德、守雞籠山槌兵鎮陳明同中提督前鎮黃球、守四角山果毅後鎮吳祿同侍衛後鎮顏國祥、分守內塹璧宿鎮楊章同右先鋒鎮領兵李錫、分守外塹右虎衛領兵江高、侍衛殫忠營王鮭、守東峙後提督中鎮張顯、守牛心灣前鋒鎮黃顯等各移大炮大熕羅列海岸橫截攻打勿使彼得灣泊寄椗。又傳集水師總提調右武衛林陞督徵北將軍會瑞、定北將軍王順、左虎衛江勝、援剿後鎮陳起明、宣毅左鎮邱煇、護衛左鎮黃聯、後勁鎮劉明、折衛左鎮林順、斗宿鎮施廷、中提督中鎮洪邦柱、中提督右鎮尤俊、中提督後鎮楊文炳、中提督前鎮陳旭、中提督左鎮李廷桂、水師一鎮蕭武、水師二鎮陳政、水師三鎮薛衡、水師四鎮黃國柱等諸鎮營督駕大熕船、鳥船、趕繪船環泊娘媽宮前口子並內外塹、東西峙各要口守候。邱煇向前請曰「乘彼船初到安澳未定兵心尚搖煇願領熕船十隻同左虎江勝前去衝殺。」建威中鎮黃良驥曰「宜毅左鎮邱煇此論正合兵法『先發制人半渡而擊』也。」國軒曰「炮臺處處謹守彼何處灣泊當此六月時候一旦風起則彼何所容身此乃以逸待勞不戰而可收功也。諸公勿慮」煇等快快而退。　　琅統侍衛吳啟爵、吳英、朱天貲、林賢、楊嘉瑞、陳昌、陳龍等各鎮營船隻至申時方到澎湖地方。即令快哨前去探望回報「各島悉有船隻把守炮臺相望惟貓嶼、花嶼、八罩、水垵澳賊船無幾。」琅發令「天色將晚所有船隻分暫寄貓嶼、花嶼諸澳」　　水師二鎮前鋒營李富同防守貓嶼中提督中鎮左營王顯、守水垵澳左虎衙領旗協楊武見琅大隊舟師將至寡眾不敵隨將船駕回娘媽宮報國軒。軒知琅船到。邱煇復挺身請曰「俟今晚潮落沖攻擊自然潰散。不可使彼窺探形勢」軒笑曰「公堪稱勇將竭力報國但我自有成算。施琅徒有虛名耳今當此日日颺報之期敢統舟師越海征戰」遂即發令馳告各守把要口提防如夜半風起則彼無噍類矣。　　次早十六日琅督舟師齊到澎湖。國軒坐快哨如飛於娘媽宮前澳內督諸鎮迎敵。林陞、江勝、邱煇、曾瑞、王順、陳起明、楊文炳等將熕船、戰船、趕繪船排列攻打。我舟師鎮營各欲爭先互相沖撞不得前。會潮落風不順邱燁、江勝首爭追擊遂少卻而退。適琅船被流挽下兼遇頂風林陞率前鋒鎮姚朝玉、智武鎮陳侃、戎旗五鎮陳時雨與林順、施廷、洪邦柱等船結大隊合攻琅。琅正在尾樓上督兵禦敵伴儅馮苓見戰船鹿銃直指琅急呼曰「大老爺」琅回顧苓已穿胸膛死矣。忽流炮過餘燄燒著琅右面跌倒子世驥、世驃、世驛、族叔芳、弟朝勳、姪世忠、世驤等大驚。琅曰「無虞火氣耳。」強起指揮。提標署右營遊擊藍理望見琅船受困將自坐戰船逐浪沖高叫曰「將軍勿憂藍理在此。」遂發斗頭熕攻穿陳侃船一隻登時沈沒又發左邊橫炮一門攻中提督前鋒營陳陞船壞裂半邊理入督眾揮擲火罐陳時雨船發火咸赴水死故諸船稍退琅令船眾擊櫓略進。風微起正轉帆行亦發右邊橫炮攻中侍衛右協蔡智船折頭桅方與理合攻打打壞姚朝玉船一隻。林陞不肯退揮諸船與理死戰。理正酣戰為流炮餘燄所傷掩身甲燒透及腹跌倒肉裂見腸。共裨將等忙舍戰救理理搖手曰「不妨」令其仲弟瑤「督戰速進莫因我一人而誤大事」眾急取藥敷腹裂旗幅緊裹。理起整甲奮呼曰「今日諸君不可怯戰誓與賊無生還」戰愈酣陞身連中三箭終不退。金門鎮千總遊觀光乘風趕到發一炮賊眾死傷甚多忽左腿被理炮所傷遂倒。船方散開琅乘勢趕入。適江勝、邱煇督熕船複合琅與理、觀光等引師還退出外洋。　　國軒望見琅舟師已退而江勝、邱煇揮船尾道恐其貪敵遂鳴金打招旗。二人聞收金。亦即轉船仍回娘媽宮前口子下椗。各坐杉板見國軒曰「正欲乘勢追趕何本督鳴金之速也」軒曰「彼船隻眾多我恐汝二人貪敵倘有別隊舟師乘虛而入豈不欲巧反拙是以收金。」煇又曰「乘彼戰北軍心必虛煇與左虎今夜督熕船十隻直抵貓嶼、花嶼、八罩攻打。料彼必不自安決然逃回。」軒曰「今日已挫其銳氣不必追趕。但謹守門戶以逸待勞彼船許多所寄泊垵嶼悉無遮攔之澳咸是石淺礁線早晚風起定不戰而自潰。」煇曰「兵法有云『半渡可擊立營未定可擊乘虛可擊。』今敵人患此三忌而不乘勢趕殺若早晚無風合萬人一心而死戰將奈何」軒曰「子多慮焉。俗云『六月三十日有三十六颺。」今日乃十六、明日十七十八、九就是觀音颶、沈蒸籠颶安有無風之理暫且養精蓄銳扼撿守隘以觀其敗。」隨撥蔡明船載右武衛林陞回臺調理炮傷兼報大捷。煇、勝等雖不敢違令但怏怏而退。　　琅到洋中聞國軒鳴金、收船歸嘆曰「何狡獪若是正欲賺散其船出奇兵以旁邊沖入直搗其穴。豈期其收軍也」會潮落流急琅問陳昂曰「安得收」對曰「俟晚潮轉便可。」至旁晚昂請曰「可傳令收矣」琅發炮將大隊舟師收寄西嶼頭各照暫泊浮椗不許卸甲弓上弦、炮入子。另馳令著配坐一號先鋒大熕船金門鎮左營千總遊觀光守把中路要口光字用賓漳浦人。以克澎、臺功官粵東虎門頭副將海壇鎮中營遊擊許英配坐三號大熕船守把左路要口同安營右哨千總林鳳配坐三號大熕船守把右路要口鳳字岐山南靖人。以克澎、群功官北直蔚州參將以防劉國軒夜間乘潮衝出。　　十七日琅號令全仍收八罩、水垵澳諸嶼方傳諸鎮協營將千備隨徵等官到中軍船議事。吳啟爵、吳英、林賢、朱天貴、楊嘉瑞、陳昌、陳龍、何義、陳蟒、林實、詹六奇等齊到琅曰「賊船無幾爾等俱不協力向前互相觀望延至潮落使彼縱志攻擊。若非藍理本軍門豈不危哉」令筆帖式常在將欽頒功罪格填明賞藍理銀二千兩、遊觀光銀一千兩餘照有功、有傷者輕重分賞撥船載藍埋等並帶傷回廈調理。次將詹六奇、方卻、許應麟、葛永芳、方永、劉管、蔡斌等官一十二員綑縛請王令以臨陣退縮斬首示眾吳啟爵等七人向琅請曰「昨日之怯亦由我們船隻叢雜各欲爭先以致互相沖撞使賊得以肆志用炮攻打非諸將故違軍令。今在用人之際求寬其罪令彼等立功」琅曰「賞罰乃朝廷法令本軍門安敢自私」英等復懇之曰「賞罰固出自朝廷而行法者實我公也。公苟寬恩使彼立功自必奮勇鼓勵以一當百」各為懇請。琅見諸總鎮慇慇求保即曰「姑看諸鎮情面暫且記過。倘仍前觀望兩罪俱發決不有恕」英等拜謝琅令釋其縛。諸將叩首起琅復面諭用命苟不竭力悔之莫及吳英獻策曰「國軒所恃者不過數隻熕船而已。我們船隻可分開列陣不必齊進當用五梅花破之。」琅曰「何謂五梅花」英曰「彼船少、我舟多以五船結一隊攻彼一隻。其不結隊者為遊兵或為奇兵、或為援兵悉遠駕觀望相機而應。則無成沖撞之患又可以各盡其能奮勇破敵。」琅大悅曰「據公妙論破之必矣先以三壘浪而進變以五梅花」諸鎮將得令遂各回船候期出征。第二十八卷江勝邱煇雙盡節　國軒良驥遁臺灣
---
　　康熙二十二年癸亥六月十八日琅與吳英、朱天貴等坐快哨從虎井過桶盤嶼、內外塹遙觀賊城各處炮臺並賊船灣泊安所未時回。奈船多人眾咸憂無水偶兵士上八罩就沙中挖開見水嘗之味淡遂挖開數窟悉是淡水。貓嶼等處亦然。眾大稱異遂不乏水。十九早北面黑雲滾滾而起且風亦微北浪聲渰動眾各懷疑。琅仰天兢曰「皇天當憐沿海人民受困已極。琅奉命進剿切不可起暴祐琅成功。」忽然雷震眾軍大喜語云六月一雷止九颱七月九颱從雷來」。琅加額曰「皇帝之威靈也。」琅又帶羅士珍、張勝、何應元、劉沛、曾成等各坐趕繪船從澎湖外汛由內塹細察形勢。邱煇、江勝見琅船在外颺駛亦即浮椗起頭帆。琅望見賊船搖動立即轉舵放炮收諸船回。　　二十、二十一兩日琅再申軍令令各船將所配坐鎮將營備以及隨徵千把等官姓名大書帆上以便遙觀知其進退。　　二十二日琅命令其六子世驃司隨徵都督陳蟒、魏明、副將鄭元堂同領趕繪、雙帆艍船共五十隻為一股、從東畔峙內直入雞籠嶼、四角山為奇兵夾攻又令七子世驛同隨徵總兵董義、康玉外委守備洪天錫等領趕繪、雙帆艍船共計五十隻為一股從西畔內望直入牛心澳作疑兵牽制。又將大鳥船五十六隻分為八股每股七隻各作三疊。琅自居中以便調度為一股令四子世驥同黃勇、陸臣、楊林淳、程道明等為中股之末作一股同安總兵吳英領一股居左平陽總兵朱天貴領一股居右金門總兵陳龍領一股居次左提標後營遊擊曾成同提標遊擊何應元合領一股為次左之右銅山總兵陳昌同提標中營寥將羅士珍合領一股居次左之左海壇總兵林賢領一股居末右廈門總兵楊嘉瑞領一股居末左其餘八十隻分為二大股以為後援。直從娘媽宮前而進。國軒聞外塹山頂瞭望炮連發立即掌號。各船齊起帆椗發炮吶喊從娘媽宮前而出迎戰。互將斗頭熕交打飄颺攻擊。朱天貴站在尾樓上高叫曰「親家汝看我現任總兵爾可棄邪歸正速來投誠」天貴與戎旗一鎮林應是兒女姻家應又與江勝、勝與邱煇俱是婿門親家故天貴係四門親家。邱蟬應曰「天豈容汝此等背義之人」發令施炮直庫將左邊熕安好直庫乃船中施炮之名喝舵公轉舵順勢開打。天貴不防被炮穿脅而死。林賢在末右之右遙見天貴傷炮船潰遂沖入援。正逢劉國軒坐風之上督邱煇、陳起明、江勝、蔡明、王隆、施廷、林應、張顯、林德、莊起、廖義、陳政、蕭武、洪邦柱、楊文炳、黃良驥、陳士勳等船環圍攻擊其火箭、藥罐、矢石、炮火好如星雨。賢督眾環敵力戰逾時左臂貫甲連傷三節。將士死者傷者悉無完膚。藥罐、矢石、炮子三者咸盡無奈將船中鐵鍋打碎入炮以禦。自分必死正在酣戰危急之際欲取火擲藥自焚幸其中營遊擊許英、左營遊擊吳煇、右營遊擊江新同隨徵遊擊施應元、隨徵遊擊紀功廳、李廷彪元字乾長別號統齋泉之同安人後官四川建昌總兵。彪武舉晉江人後官果北口總兵遠從外攻救賢奮勇督擊內外夾攻。忽蔡明船被攻沈碎而王隆船又被江新火罐擲過發火諸船方潰散國軒亦退。賢力合追殺。賢斯役也琅親登其船視傷痕並詢其力戰禦敵情由。撫賢背曰「今日得澎湖者公其魁也他日侯伯勳爵琅當讓之。」借其旋師未久即逝贈太子少保世襲。國軒見琅等今日戰陣諸船各用命爭先復令劉明督其右鎮尤俊龍、驊左鎮任用、侍衛中鎮黃德、右鎮蔡智、驍翊協蔡添、領旗鎮林亮、勇衛前鎮曾遂、中提督總理陳國俊、右武衛隨徵二營梁麟、水師二鎮前鋒鎮營李富、左營張欽、水師三鎮右營許瑞、水師四鎮右營林耀、折衝鎮左鎮左營陳勇、右提督後鎮左營王受等戰船、熕船、趕繪船、鳥船、雙帆艍船合齊擊。正遇在全吳英督一股舟師進英令總領旗黃登、副領旗湯明登漳之漳浦人官粵東提督、明亦漳浦人字德侯官至海壇總兵在船頭己在尾樓督戰力敵。明身中數箭而英被鹿銃飛過右耳為火氣傷裂負痛死敵。忽船旗被潮退擱淺眾咸慌焉。登等喝「無恐」急拔連數乘微風船方逐浪移流。而邱蟬、江勝合諸船亦至鋒勢愈銳。琅見急揮羅士珍、曾成、何應元、陳昌等暨浯嶼營遊擊王朝俊、閩安協副將蔣懋勳、海澄營副將林葵、烽火營遊擊王祚昌、江東協副將詹六奇、平海營遊鑿李全信、海澄城守左營遊擊卓策合陳龍、楊嘉瑞、銅山鎮右營遊擊阮欽為、左營遊擊曾春龍、江東守備韓進忠、灌口營守備黃富、海壇中營守備李琦、提標中營千總林顯達、提標左營千總胡泮、後營守備戴名芳、督標左營參將林寶、海壇鎮中營遊擊許英、提標右營守備方劫、金門鎮中營遊擊許應麟、金門鎮右營守備林芳、督標左營署守備千總葛永芳、提標右營千總鄧高、海壇標右營千總林正春、提標前營千總林鵬、千總蔡琦、鳳園頭遊擊陳義、隨徵加功守備李光琅、隨徵左都督何義、二等侍衛吳啟爵、隨徵遊擊施世騄、隨徵外委守備陳玉路、隨徵副將黃昌、都司黃勇、外委守備施世、隨徵參將許光遠、陳致遠、隨徵遊擊方鳳、外委守備施世驃、隨徵副將湯貴、隨徵參將鄭雲、外委守備施世忠、隨徵參將洪雲、隨徵遊擊廖程、外委守備施世驤、隨徵副將林元應、外委守備施世輔、李雲、隨徵參將鄭英、金門鎮左營遊擊曾榮、廈門鎮右營遊擊陳蘭、廈門鎮左營遊擊朱朋等合攻炮如雨下煙燄蔽天諸船各奮勇圍擊。忽同安城守右營遊擊趙邦試被江勝一炮碎腦而死。勝亦被陳儒、廖程、朱明、林鳳等環圍傷死者半。而陳闌、遊觀光、韓進忠、黃富合至奮擊勝見勢危難以脫遁恐遭擒將兩邊大炮齊發登時沈沒懋勳浙江人官溫州總兵。葵漳之潭浦人官至鶴慶總兵。泮泉之惠安人官浙江溫州總兵。寶漳之詔安人官河北總兵。芳江南人官至粵東黃岡副將。爵粵之湖州海洋人六奇第四子官天津總兵。騄字逸園泉之南安人係琅第五子一作琅姪陝西愉林總兵。玉路漳州人。中浙江武進士官湖廣副將。勇漳之詔安人本性沈官粵東順德總兵。驃字怡園琅之第六子官歷閩粵提督。雲官潼關參將。程漳之詔安人字希南官定海鎮中營遊擊。明興化人官南澳總兵。按凡水戰彼此望見即發斗頭熕。將近或發左邊炮轉舵發尾送炮再發右邊炮不敢兩邊齊發。如遇緊急左右齊發則船隨即沈沒矣。其陳立、林順、陳政、黃國助、何有德、莊用、施廷、薛衡、林德、張顯、廖義、楊文炳、陳士勳、洪邦柱等船我師果以五舶合圍一隻或被火罐所燒、或被炮擊沈跳水自焚不可勝計。惟邱煇一船往來接應揮炮亂擊其勢雄猛而江新、陳儒、曾成、陳義、施世驃、黃勇、許英、李光琅等合攻。儒搭鉤鉤住煇船煇一刀砍斷開去其左足被觀光炮打斷尚抖擻精神船中跳舞督其左右拋擲火罐、火桶、火箭、矢石以禦負痛死戰。迨見勢迫遂自拋火於官艙藥桶齊發焚死。國軒率曾瑞、黃德、尤俊、林亮、吳福、吳遜、陳陞、陳國俊、梁麟、李富、林欽、林耀、陳勇、王受諸船橫攻直擊往來死拼。然琅有令在先遇賊船一隻即會數隻合政又連打沈曾瑞、黃德、吳遜、吳福、王受等船。而陳姘、鄭元堂、康玉諸船從東西畔咸進琅復催齊進。軒見諸軍喪沒七八欲乘勢衝出遁去。我師船隻如葉塞滿各港即插翅難飛惟吼門一港無船堵截。軒合黃良驥、洪邦柱、林應、尤俊、林亮等殘敗船隻順流而退終為死地。乃謂舵公楊福曰「急走吼門」福曰「吼門礁線甚多從無船隻敢過。」軒情急免冑跪於戰棚上禱曰「國軒今日奉命守禦澎湖師敗不得脫欲從吼門而出。果天命有在。國軒壽數當終船過立礙礁線登時沈沒如有後福「乞皇天假我潮水俾軒得以東歸」祝畢喝舵公從吼門出。福見追兵將近勢在危急隨勒舵向吼門行果水漲風順無礙。黃良驥、林應等殘敗船隻餘船悉尾後遁臺灣。琅望而奇之令陳蟒率快哨追擒。蟒港路不熟趕弗及遂率眾回師。時日將西鳴金收軍打旗招降。並撥小哨沿海撈救跳水未死之賊。其守娘媽宮炮城者乃將軍果毅中鎮楊德、遊兵鎮陳明、中提督前鎮黃球、右先鋒鎮領兵李錫、遊兵鎮前營薛勇、中軍施辰、前鋒鎮黃茂、遊兵鎮左營劉斌、提督後鎮領兵徐其昌等以孤島無援遂各卸甲投戈出海請降。琅望見即令杉板差官持令箭上山招降薙髮並造報花名冊呈繳。又差官坐快哨各持令箭分撫諸島。其守外塹果毅後鎮吳祿、右鎮林韜、中軍嚴澤、親隨營阮恢、管理大炮衝鋒營林武、中提督右鎮右營蔡穆等暨守內塹侍衛後鎮顏憫祥、果毅右鎮左營林新、遊兵鎮中營周烈、管理大炮衝鋒營吳陞、守四角山璧宿鎮楊章、桶盤嶼果毅中鎮領兵曾勝以及守風櫃尾果毅後鎮左營林和、內峙果毅後鎮領兵洪陞、鐵線尾徵營徐秋、將軍澳果毅左鎮右營邱膚等各豎降旗。獨有守把西嶼頭戎旗二鎮吳潛遙望眾師已敗欲率神威營林好、管理大炮衝鋒營李德等下救又苦無舟楫惟督諸炮手發炮亂打虛作聲勢而已。及見國軒退從吼門遁去滿港悉係施琅船隻嘆曰「若聽江勝、邱煇之言亦不致有今日」時林好勸曰「事既如此莫非天意」潛曰「余不恨事之不濟恨大丈夫不能死於疆場耳」好曰「諸島悉降此處難守速當為計」潛曰「大丈夫既不能為國驅馳豈可偷生苟活」遂拔劍自刎。好率其眾降。　　於是三十六島咸歸順焉。琅大悅悉令薙髮。造報偽鎮將共一百六十五人賞以袍帽偽兵四千爪百五十三名給以銀米。出示安民即飛報澎湖大捷於督撫。　　琅繕疏露布遣吳啟爵齎馳進京。正值八月十五日上大悅遂解所御之衣賜琅。又御書於卷一軸曰「海氛不靖艨艟出沒波濤震驚。濱海居民魚、鹽、蠶織、耕穫之利咸失其業朕心恆憫側焉邇者滇、黔、龐、蜀、湖、湘、百粵悉底敉寧蕞爾臺灣險阻負固。爾施琅銜命但徵決策進取。樓船所指將士一心。遂克島門逼其營窟。勇以奪其氣誠以致其歸。捷書到闕時值中秋對此佳辰欣聞凱奏。念瀛堧赤子獲登衽席用紓南顧之憂、惟爾丕績即解是日所御之衣馳賜再褒以詩曰島嶼全軍入滄溟一戰收降帆來蜃市露布徹龍樓。上將能宣力奇功本代謀伏波名共美南北盡安流」此諭即交吳啟爵齎回以賜另賜吳啟爵御衣。又授琅為靖海將軍晉封靖海侯世襲罔替余曾於甲子冬欲觀新闢之地浮海過臺灣。舟次澎湖登共地偶成一律曰煙霞蕩漾漁人處已作霸圖保障關。退守聚成雄海國進窺釁隙動華山。百千萬士咸芬壯三十六峰險亦閑。南顧將軍誠有賴德流教化逮荒蠻　　六月二十二日劉國軒等幸脫出吼門又苦風微不順二十三晚力到臺一作至二十四日午刻到臺灣。見鄭克塽。馮錫范、陳繩武、洪磊等陳其喪敗情由。臺灣兵民聞知各懷戒心市井風鶴。錫范即馳令守鹿耳門鎮將嚴加謹防又諭禁不許兵民越出村落大會文武相議戰守之策。建威中鎮黃良驥曰「今日澎湖失守臺灣勢危不如將大小戰船暨洋船配載眷口兵士從此山邊直下取呂宋為基業。」提督中鎮洪邦柱挺身向前曰「建威中鎮所言取呂宋者誠當桂與良驥願領為先鋒。」塽猶豫未決。錫范曰「以全師取呂宋亦易事但不知人民土地如何」中書舍人鄭德瀟曰「議取呂宋以避鋒銳此策甚妙有地圖在此。」並陳可取事宜略曰「呂宋者南海之外國也橫亙數千里當中國丙離之位。山川綺麗中包巨湖。四序溫燠盛夏南風發則微涼。田禾四時皆可種亦產木棉。其水土和甘人民白哲百姓繁生不亞中國。從閩、廣舟行七十二更順南北風來往僅七日程耳。前代不載王會圖至萬曆三年國王遣其臣隔老察朝賀上嘉納之。閩、廣人數貿易其地雲山有金亦未曾見惟有大小銀錢亦佛郎機酋從其祖家千係臘載以來用也按佛郎機在西南干係臘在東北。其用大小銀錢最小者四分半次者九分又大者一錢八分三錢六分者名曰中錢七錢二分男名曰大錢。以中錢為一個錢用不論大小輕重。其人貓眼鷹準拳髮赤鬚諸國中之最桀黠者。四海行賈不至則已至則圖謀人國。呂宋亦為其陰謀併奪焉按佛郎機入互市得琍遂奉黃金為呂宋王壽向王乞地得一牛皮大。王許之。佛郎機酋陰截牛皮細條相連圈圍已逾百丈。王有難色但業許之。佛郎機酋立將其地築城城內置樓臺、城上列大炮以自固。後殺王兄弟併其眾。用巴禮僧天主教稱天曰『寥氏』用其術鼓煽四方名為化人。日本國曾受其害至今國人深惡絕之。漳、泉逐利之夫多往焉。城外仍廬舍置市名曰『墹』。貪色輩亦娶妻置產雖生子不許讀中國書。禁鐵器無深閨高閣。三、五載借事殺唐人名曰『洗街』目恐其大盛生事也。平時毆詈不敢回手殺傷從無抵償諸島番惟呂宋待我中國人最無禮。先王在日指成功也每欲徵之以雪我中國人之恨因開創無暇。至世藩業已興師因接耿藩之變遂移兵過廈。細查呂宋其兵眾不過千有餘人所恃者城上數門大熕而已。然佛郎機之得國非有信義守國又無材武徙藉巴禮僧。廣設禮拜寺七日一會。男女自赴燃燭羅拜凡七日內所行事及陰私必告不告則瞞寥氏罪在不赦。告之則為懺悔名曰『解罪』。初入其教誘以銀錢既墜其術惑以登天。人死其地者有子則請巴禮僧當面開數財產半入廖氏無子則盡沒入禮拜寺。耕植雖不徵賦稅而每丁月有票例。是憑無稽之梵唄罔愚蠢之生靈役使如牛烏斬芟又如蓬蒿。竊據茲上已百四十餘年矣。漳、泉入積骸其地者何啻數十萬羈魂厲魄痛恨何極夫積怨者神人所共憤而叢貨者興盛所取賀也。呂宋初無重寶故不炫於外國。自千係臘舶銀至而後貿販富饒甲於諸國。今之積於公班、巴禮者數十百萬是皆昔所誘惑貪愚死而括藏之物。天下安有久積而不散虐侮而不復之理乎又安知非天之鐍其藏以待興王之探取也哉觀天運自北而南漸啟文明之象。稽古聖威武四方、有截海外之權欲建非常之功當與非常之人謀之。昔司馬錯、張儀爭論秦惠王前張儀欲攻韓、司馬錯欲伐蜀謂『富國務廣其地強兵務富其民王者務崇其民德。三者備而王隨之矣』。原夫秦之所以雄諸侯由司馬錯之計得也。愚謂今日時勢有似於此故以議取呂宋為上策。」錫范閱其圖及其條陳大悅曰「公何留心之細且詳也」即啟克塽令鄭明同黃良驥、洪邦柱、姚玉等價前隊為先鋒其餘船隻分配眷口陸績待行。　　何祐守淡水接二十二日失澎湖之報密遣其子何士隆從淡水港坐船往澎湖軍前納款獻臺。不俟克塽令悉徹所統師回。其林亮、董騰、蔡添等亦密與偵者通謀請琅遠攻臺灣願為內應。第二十九卷武平伯力勸納款　寧靜王一門殉烈
---
　　閨六月初四日馮錫范與諸鎮商議欲往徵呂宋兵弁遂恃強橫為訛言四起「當大搶掠而去。」是以百姓驚惶畫夜不安。國軒聞知向范曰「欲攻呂宋雖是良策可行於澎湖未失之前。今澎湖已失人心懷疑苟輜重在船一旦兵弁利其所有而反目奪公之前卓可鑑也」范父澄世於甲申年在銅山欲過臺其僕利其財遂與諸船眾謀殺澄世別往投誠。范曰「如此奈何應分兵死守」軒曰「眾志瓦解守亦實難不如學全地版圖以降量清朝恩寬必允赦宥。」范曰「公言差矣我二人受寄託之重一且請降豈不為萬世羞」軒曰「公當細思戰則難料降則易安。」議論未定忽琅遣國軒原副將坐營曾蜚前來招撫許保題軒現任總兵。軒意遂決。啟克塽命禮官鄭平英等諳澎湖軍前納款。范撓其事者再軒攘之日「昔者張、卡二使至島講撫則議不稱臣以致兩島流離今春黃朝用至臺再撫則議不削髮又致澎湖喪師。皆係公之操持不定當此之際尚且狐疑倘一朝變起蕭牆將奈何從來識時務者為豪傑大事已去當速順天」錫范無以答。一時垂中諸將密納款獻臺者不止一、二人。　　軒啟塽命禮官謂澎湖納款。范撓其議塽曰「本藩年穉未諳軍旅第承繼不久一旦降人捫心歉然。揆之天時人事悉已順於清朝若不見機恐有不測反為大丈夫之羞。今全舉版圖清朝寬恩仁慈。未必深加罪譴。」軒立調鄭明等登岸撥兵監守鄭氏子姪親疏恐其漏脫遣禍。即令鄭德瀟修進降表曰「延平王佩招討大將軍印臣鄭克塽謹奏論域中有常尊歷代紹百王為得統知天意有攸屬興朝宅九土以受符。誠五德之推移為萬彙所瞻仰伏念先世自矢愚忠追懷前代之恩未沾盛朝之澤。是以臣祖成功蓽路以闢東土臣父經靺韐而雜文身。寧敢負固重險自擬夜郎徒以保全遺黎孤棲海角而已。茲伏遇皇帝陸下高覆厚載仁育義懷底定中邦如旭日升而普照掃擴六宇雖浮雲翳而乍消。苟修文德以來遠人寧事勝心而焚海國乃者舳艫西下自揣履蹈之獲愆念此血氣東成無非霜露之所墜。顏行何敢再逆革心以表投誠也。昔也威未見德無怪鳥駭於虞機今者誤已知迷敢後麟遊於仁圃伏願視天地民物為一體合象胥寄棘於大同。遠柔而邇寧形民固無心於醉飽貳討而服舍依漁自適性於淵泓。夫且問黃耇之海波豈特誓丹誠以皦日已哉臣無任瞻天仰聖激切屏營之至謹奉表稱進以聞。」又修書與施琅曰「側聞大將軍擅蓋世之名久矣愚懵無從攀仰遠避外荒株守先祀初未嘗妄生釁端不虞樓船汛烈震我門庭僕知過矣即不敢期將軍之深為布護獨不為桑梓生靈繫念耶順天之命謹捧國制而遵敕諭永為屏翰。蓋東寧遠在炎荒若服而舍之使守先祀猶足以昭大同而靖南徼。茲遣協理禮官鄭平英、賓客司林維榮齎表赴轅門祈鑑真誠奏達宸聰倘邀俞眷實荷大德更有不逮惟祈指南。臨楮曷翹瞻」劉國軒亦致書與琅曰「澎湖之捷已知天意有在矣。敝員會蜚荷恩釋回誦老親臺盛德諄諄為萬靈造福感念不淺今藩主不憚屈折繕表以成鴻勳。老親臺標名銅柱其立威甚遠而持心甚厚此又伏波所不逮者也茲耑員以聽提命其中款曲有未合節熕為指示尤所厚望臨楮無任依馳」　　初八日即差鄭平英、林維榮齎降表暨與琅書劉國軒差朱紹熙、曾蜚同行坐雙帆艍船二隻過澎湖見琅欲削髮稱臣仍居臺灣永為朝廷屏翰。琅曰「此議若澎湖未戰之先傾心向化本軍門自當與督、撫合疏題請。今門戶已破勢窮事逼始著爾等前來求撫明係詭譎非出真誠況本軍門奉命專徵進剿汝主果有真心當令劉武平、瑪忠誠二人親諳軍前將臺灣人民、土地悉入版圖侯旨定奪。如有別議惟有誓師而已。」即將鄭平英、林維榮咨送督、撫立遣曾蜚、朱紹熙二人仍回臺灣傳諭。遂上疏曰「為偽藩專差齎書求撫據情具題仰祈睿鑑事。竊照臣奉命專徵整頓舟師於六月十六至二十二日在澎湖連日與賊鑒戰炮火雨點。仰賴皇上威靈、官兵用命渠鎮賊夥俱被焚殺殆盡遂克取澎湖三十六島。業於六月二十六日繕疏恭報外擬乘勝長驅搗入臺灣如摧枯拉朽。惟大小戰船被炮打損破壞甚多。臣姑將次號之船可以補葺者載送炮傷官兵回廈調理將船整固令其順載柴米火藥弓矢前來澎湖以急軍需。至打壞鳥船見泊澎湖即當用工修葺。所需木料、油灰、釘鐵、棕、麻等項匠作各項為數不少刻在要需誠難稍緩。臣治師遠島低恐呼應不靈隨於閨六月初三、初六等日移咨督臣亟行採備仍備八槳船料一百隻一併檄委漳州海防同知王錫九督運解到澎湖以應整葺製造用濟我師到臺灣穿淺入港渡載官兵登岸之用。至於臣標水陸鎮營被炮傷死官兵三百餘員名、熕傷一子八百餘員名。陣傷之兵雖給資醫治未能痊可荷戈。臣計進剿臺灣之時宜留大鳥船二十隻、趕繪雙帆艍舶三十隻共五十隻應用官兵四千員名留守屯劄澎湖以為兩頭聲援策應。然新附投誠兵眾未便遽用而徵兵不足禦剿乏人業併咨移督臣選調精壯陸師官兵四千員名前來補用聽命調遣去後。臣雖殫力疾呼尤慮汪洋風濤遠隔實為獨力難支。惟分撥船兵在於八罩、將軍澳、南大嶼、東西甘吉、龍門港、吼門、吉貝嶼等島倍加巡瞭以扼其吭。乃殘孽敗遁之餘見臣水陸官兵逼臨門庭安插投誠撫綏地力民人樂業雞犬不驚。臺灣兵民聞之俱各解體。此閨六月初八日偽藩鄭克塽、巨魁劉國軒差偽禮官鄭平英、偽賓客司林維榮、偽員曾蜚、朱紹熙等齎具降表一道並與臣書二封、另致督臣書二封駕趕繪雙帆艍船二隻到澎湖臣軍前納款請降待命。惟馮錫范與鄭克塽欲求原居臺灣承祀祖先照管物業懇臣指示。臣思此議未妥。若在未進師撲剿之時逆孽早歸來降當為題請。今澎湖既得窮逼之際始差鄭平英等前來求撫明係詭譎緩兵之計難以遽信。臣任專徵止宜主剿、不宜議撫。將鄭平英、林維榮二員並書二封咨送督臣看守候旨定奪。查鄭克塽年尚幼稚未諳大體操縱指揮權皆出於劉國軒、馮錫范二人。茲特令曾蜚、朱紹熙回臺灣傳諭若果真心投誠。必須國軒、錫范二人來臣軍前面降將人民、土地悉入版圖共偽官兵遵朝廷安輯。若偽藩等悉如臣言臣當體皇上好生之德以拯數十萬之生靈具疏題請我皇上赦其前罪界之新恩敕行督、撫二臣撫餒安插。臣因船隻被炮擊壞暫在整葺未得乘勝搗剿。其所要需船料匠作俟解到即晝夜兼工整造。若船隻修備風信稍利殘孽若不從臣之議即督師進發。當此國軒一戰敗遁魂落魄喪臺灣人民風鶴草木皆兵之際無難殄滅淨盡根株以慰宸衷。謹將偽藩鄭克塽原具降表及鄭克塽、劉國軒致臣原書進上御覽恭聽睿裁迅賜敕旨其鄭克塽所致臣書茫然拆閱乃臣之罪緣係恭報偽藩求撫事宜貼黃難盡伏乞皇上全覽施行為此具本謹密題請旨。」　　十六日曾蜚、朱紹熙二人同帆到臺灣見塽、國軒、錫范備述琅言如有不依惟當誓師決戰。塽茫然而躊躇。七月初五日軒啟塽曰「人心風鶴守則有變士卒瘡痍戰則難料。當請降聽天勿貽後悔」塽從之令鄭德瀟再修降表曰「延平王佩招討大將軍印臣鄭克塽謹奏為舉國內附仰冀聖恩事。竊臣生自海邦稚懵無識謬繼創垂之緒有乖傾向之誠。邇者樓船西來、旌旗東指簞壺愛迎於周旅千羽煩舞於虞階。自省重愆誠為莫贖然思皇靈之赫濯信知天命有攸歸。逆者亡順者昌、乃覆載待物之廣大貳而討服而舍諒聖王與人之甚寬。用遵往時之成命爰邀此日之殊恩冀守宗跳以勿失永作屏翰於東方。業有降表具奏外及接提督臣施琅來書以復居故土不敢主張。臣思既傾心而向化何難納土以輸誠茲特繕具表章並延平王印一顆、冊一副及武平侯臣劉國軒印一顆、忠誠伯臣馮錫范印一顆敬遣副使劉國昌、馮錫韓齎赴軍前繳奏版籍土地、人民待命境上。數千里之封疆悉歸土宇百餘萬之戶口並屬版圖。遵海而南永息波濤之驚普天之下均霑雨露之濡。實聖德之漸被無方斯遐區之襁負恐後。獨念臣全家骨肉強半孺呱本係南八不諳北土。合無乞就近閩地方撥賜田莊、廬屋俾免流移之苦且獲養膽之資則蒙高厚之生成當誓丹青以啣結。至於明室宗親格外優待通邦士庶軫念綏柔文武諸官加恩遷擢前附將領一體垂仁。風昔結怨盡與捐除籍沒產業俱行賜復。尤當廣推寬大之仁明布維新之令。使夫群情允握共鼓舞於春風萬彙熙恬同泳游於化日。斯誠微臣無厭之請邀望朝廷不次之恩者也為此激切具本奏聞伏候敕旨。」十一日差錫范胞弟兵官馮錫圭、工官陳夢煒、國軒之弟國昌錫范又遣其胞弟錫韓同曾蜚朱紹熙坐趕繪船再到澎湖。　　時有寧靖王朱術桂字天球原分封荊州因避張獻忠亂入閩依成功。迨至癸卯年十月兩島俱破又從鄭經之銅山繼而渡臺建府於府西赤嵌城傍。人品雄偉美髯、弘聲、善書翰喜佩劍、沈潛寡言、勇敢無驕。鄭氏將帥以及兵民咸尊敬之。迨聞澎湖敗績仰天嘆曰「主幼臣強、將驕兵悍又逢此荒亂是天時、地利、人和三者咸失將來托足正不知在於何處」迨至議降復嘆曰「是吾歸報高皇之日」遂將所有產業悉分賞其所耕佃戶所層之府舍與釋氏為剎供佛後琅抵臺設天後宮前祀天後。後奉佛祖旁祠王護法。其元配羅氏早逝惟有侍姬袁氏、蔡氏、荷姑、梅姊、秀姑五人而已。術桂諭五人聽其自擇配。袁氏、蔡氏同請曰「妾等侍殿下有年殿下既毅然盡忠、妾雖婦人頗知大義亦願盡節相隨殿下豈易念矢志乎」荷姑、梅姊、秀姑亦不肯再事他人。術桂奇之曰「汝等莫非矯言作一時之雅觀」五姬齎聲曰「殿下如不信願先死殿下前九泉相待。」桂大喜即各制新衣以候。十一早見馮錫圭等齎降表出鹿耳門即對五姬曰「是死日矣」備棺六各沐浴更衣設席環坐歡飲。飲畢五姬向桂叩首曰「妾等先死以候殿下」起而自縊。桂各為放下收殮虛一棺以自待。冠服乘輿出與鄭克塽、國軒、錫范、繩武、洪磊等諸當事言別又與左右鄰老辭。遂大開門戶命僧人守侯遂望北叩首二祖、列宗。起又向東拜謝父母。畢援筆書曰「余自壬午流賊破荊州攜家南下甲申避亂閩海。總為幾根頭髮保全遺體。遠潛外國今已四十餘年歲六十有二。時逢大難全髮冠棠歸報高皇生事畢矣無作無愧。」又題一絕云「艱辛避海外總為幾莖髮於今事已畢祖宗應容納宣宗九世孫術桂書。」書畢鄭克塽率劉國軒、馮錫范、洪磊、繩武等咸至。桂延入謂克塽曰「承令先祖、先尊之庇有年茲非桂輕爾言別奈天寬海潤無可托足不得不回報高皇、列聖之在天」克塽與國軒等惟咨嗟耳當時應俯首負慚也。桂又謝曰「有勞相送」即與塽等作揖。投繯顏色如故雖死猶生。塽命禮官鄭斌並所矚僧人收殮。越十日擬與原配羅氏並殉節袁氏、蔡氏、荷姑、梅姊、秀姑葬於竹滬今鳳山縣長治裡斌以其地窄將袁、蔡五人別葬於大林今臺灣縣仁和裡地方。通國聞之悉咨嗟嘆息。先是初十日夜有星如斗殞東南方余書至此贊以二絕云「天地乾坤無可寄飄然海國全其身於今天命誠如此不負朱家一偉人」「四海飄蓬何處棲廈頂一木總難支。願留數莖白頭髮歸見高皇喜有子」　　十五日琅在澎湖修葺船隻以便進剿。忽報馮錫圭等船齎降表並書至而何士隆亦到。琅細詰情由知其真誠無偽。十六日遣侍衛吳啟爵、筆帖式常在同馮錫圭、陳夢煒、曾蜚、朱紹熙帶告示往臺灣曉諭偽官兵民等遵制削髮並令其齎繳印敕。示曰「為安撫輸誠文武官員兵民以廣聖恩事。照得聖朝定鼎以來法素從寬恩恆惟厚撫頓剿逆區宇咸寧。臺灣末靖本提督奉旨專徵蓋欲拯絕島之生靈俾海疆於奠安。茲偽延平王及武平侯識天意之有在、樂皇仁之無偏遣協理兵王二官、副使二員齎具表章敕印前來歸命土地人民悉入版圖。本提督體朝廷好生之德念至誠求撫之心現為題請仰邀浩蕩洪慈安輯咸宜合就曉諭。為此示仰臺灣地方軍兵士庶等知悉示到各兵民立即削髮本提督刻日親臨安插軍紀素嚴秋毫無犯。今既革心歸誠官則不失爵秩之昇民則皆獲綏輯之安。兵丁入伍歸農聽從其便各自安生樂業無事傍徨驚心俞旨下頒新恩遍及。本提督言出金石決不爾負。須至示者。」琅即題報臺灣就撫疏曰「題為恭報臺灣就撫事宜仰祈睿鑑事。竊照澎湖克捷海逆已失其險。康熙二十二年閔六月初八日偽藩鄭克塽、渠魁劉國軒差偽官鄭平英、林維榮、曾蜚、朱紹熙等齎送降表並書來澎湖軍前求撫。臣慮其詭譎緩兵難以遽信遂令曾蜚、朱紹熙回臺灣傳諭若果真心投誠必須劉國軒、馮錫范來臣軍前面降將民人土地悉入版圖其偽官兵遵制削髮移入內地悉聽朝廷安輯。若偽藩等悉如臣言臣營體皇上好生之德以拯四海之生靈題請赦其前罪撫綏安輯。業於閨六月十一日將降表併書具疏進上御覽在案。茲七月十五日鄭克塽復差偽兵官馮錫圭、偽工官陳夢煒、劉國軒遣胞弟偽副使劉國昌、馮錫范遣胞弟偽副使馮錫韓同曾蜚、朱紹熙齎送降木稿前來澎湖軍前回話一一依臣前言。其防守南北淡水偽左武衛將軍何祐、偽左先鋒鎮李茂等所帶賊眾今俱弔回臺灣南北淡水已無防守矣何祐等差齎密稟到臣納款。是臺灣南北地方。俱已效順。又據曾蜚等稟稱鄭克塽、劉國軒及兵民人等咸懇臣發給告示張掛諭令削髮俾得遵依早發一日則民早獲一日之安。臣因仰體浩蕩洪慈服舍來安乃敢給示撫綏。矧鄭逆自來遠阻聲教未被聖化非如吳、耿諸逆受恩背叛者比諒荷皇上廣開面網赦其前非俾沽德意。即將劉國昌、馮錫韓見留軍前隨於十六日遣侍衛吳啟爵、六品筆帖式常在同馮錫圭、陳夢煒、曾蜚、朱紹熙帶安插告示五張先往臺遴曉諭驗看各偽官兵民等削髮令其催齎偽藩鄭克塽、劉國軒、馮錫范等敕印並繕謄降本前來文繳以便臣代為齎進。則此事似可妥當也。臣俟各船修茸齊備一面統率船兵親抵臺灣看其形勢暫行安輯。其所議造八槳船隻及再調陣師官兵已移咨督臣停止矣。第查臺灣土地千餘里、戶口數十萬地在敻海之表或去或留偽官兵戶口繁多當作何安輯事關重大。所當亟請皇上迅賜睿裁敕差才能戶、兵二部迅速前來會同督、撫主裁料理安置得宜畢此大事俾臣得即勾當班師。從此金甌永固、玉燭常調可無厪南顧矣。此番澎湖克捷、臺灣就撫實賴皇上洪福齊天、威靈遠暨乃克見成效。但臣鹵莽武夫性質愚戇直道行事不肯遺賊以為君父憂。荷蒙皇上豢養之恩特加之遇無足稱報誓必掃靖海氛少效涓埃耳。今臣年逾六十筋力衰邁難勝封疆大任。但孤忠獨立既不肯苟合又不能彌縫征剿臺灣之舉乃面奉諄諄俞旨專徵是以臣竭力死效堅不可狥務期蕩平。極知深拂人意災必逮身茲賊島既平臣職已盡早不引退將來必為禍階伏乞皇上恩賜召臣回京俾得時覲天顏臣所深願也。謹將偽藩抄來疏稿恭進御覽。緣係恭報臺灣就撫事宜貼黃難盡伏乞皇上全覽乾斷迅賜敕旨施行為此具本謹密題請旨。」　　十八日皇上接督提捷報大悅敕兵即停天下選期與征剿澎、臺有功者先選。　　十九日吳啟爵同馮錫圭到臺灣鄭克塽率劉國軒、馮錫范等諸文武齊集海埏迎接。相見各致意外啟爵曰「諸公識時順天我皇上寬仁大德自當高爵厚祿以為國家柱石。且提督誓為安輯得宜保舉重用決無負諸公之一片真誠歸順也。」遂出提督告示五張遞與克塽。塽交國軒通衢張掛。於二十二日克塽令兵民悉遵制削髮。塽與國軒等諸文武官候面琅削髮。　　姚啟聖於六月十四日在銅山送施琅出師隨回漳州。越三日往福州。甫至南臺即接澎湖大捷之報頓足曰「皆林寶之誤我也」寶原海上宿將啟聖題為左營凡平海事悉以詢之。當欲出師先啟聖問寶欲與琅同去寶以六月颱風不測澎湖山嶼低矮難政故啟聖中止。迨至鄭平英等至省城見啟聖請願就撫聖大悅與巡撫金鋐計議檄參將洪範同傳宣楊俊功齎咨文到澎湖與琅將督標左營參將林寶所帶官兵配坐船隻悉行弔回。又差候選同知林昇同撫標官頭鄭端生、遊擊孫熙駕船二隻從福州港放洋直過。奈南風頂頭延至二十日申刻方到臺灣而鄭克塽已令兵民於是日向午一作是早剃頭矣。克塽。國軒亦厚待督、撫各使。　　二十七日塽差馮錫圭、陳夢煒、吳啟爵、常在齎降本並繳延平王冊一付、金印一顆、輔政公鄭聰印一顆及武平侯忠誠伯左武衛等印前到澎湖見琅。琅細詢啟爵與常在在臺灣情形二人一一詳陳果兵民真誠無偽又備述督、撫差林昇、鄭瑞生、孫熙三人於二十日下午到臺見兵民悉剃頭髮矣各嗟嘆悔遲。琅嘆曰「均是為朝廷辦事何不通知而直往豈不貽笑於劉國軒乎從來大將不能成功於外者即此可知也今臺灣得平實我朝威靈與生民之福。」即將齋到冊印咨移督院主稿轉繳又密囑啟爵、常在曰「本軍門有一另疏汝等同劉國昌至省倘督院固執己見不肯代繳汝等即將本疏速齎進京。」其疏曰「為恭報臺灣兵民削髮。偽藩齋繳冊印事。緣照偽藩鄭克塽差偽兵官馮錫圭、工官陳夢煒、劉國軒遣其胞弟副使劉國昌、馮錫范遣其胞弟副使馮錫韓齎降本稿到澎湖軍前一一悉聽臣言。臣察其真誠向化於本年七月十六日差侍衛吳啟爵、筆帖式常在前往臺灣看驗偽兵官削髮。業將情由併將偽藩本稿於七月二十四日具題繳報外此番偽藩差官求撫蓋因澎湖失險故革心歸誠。臣就近差遣看驗剃髮無非畢此剿撫大事。乃吳啟爵等於七月十九日到臺灣而督臣亦差候選同知林昇、撫臣差官頭鄭瑞生、遊擊孫熙駕船二隻於二十日到臺灣並無到澎湖知會枉道直去臺灣懇其就撫。是將軍國之事故作兩途歧視毋乃有輕國體而貽笑於逆眾者乎且臣於閨六月二十一日因偽官鄭平英、林惟榮到處張蓋乘轎自尊無忌咨移督臣有『搖尾乞憐袒肉求降』等語督臣所差之員將此公文並督臣自題疏稿抄送臺灣與偽藩等看閱致使賊眾危疑抱恨於臣。其臺灣地方形勢兵民削髮安輯事宜應去應留頭緒多端不便繁入疏稿吳啟爵、常在親履其地俱悉其情茲專差二員赴闕披陳面奏。本月二十七日偽藩鄭克塽復差馮錫圭、陳夢煒同吳啟爵、常在齎具降本二道及繳延平冊一副、印一顆、輔政公鄭聰印一顆、武平侯劉國軒印一顆、忠誠伯馮錫范印一顆、左武衛將軍何祐印一顆、偽藩鄭克塽擬將所繳印冊令偽副使劉國昌親齎進京臣即令同吳啟爵一齎登程。其馮錫韓適值抱病不得就道臣留在軍前。因見督臣如此爭執是以將鄭克塽奏本一封、冊一付、印五顆發交吳啟爵、常在送赴督臣衙門聽其主稿具題齎繳去後。倘督臣不為代繳臣一面囑吳啟爵等即行齎進。臣當即親臨臺灣先將要緊之人載入內地安插。但偽官兵民戶口繁多祈皇上迅差戶、兵二即前來主裁料理得宜。臣奉命專征剿業已勾當仰侯俞旨以便班師。其安插事宜悉交督臣自行料理。鄭克塽尚有招討大將軍印一顆據稱有戶口兵馬各項冊籍俱未攢造因暫留用候繳。合將偽藩鄭克塽所具兵民削髮奏本一道繳進御覽。其鄭克塽、劉國軒、馮錫范、何祐等及文武大小各偽官俱在候旨削髮。緣係偽藩繳印事理貼黃難盡。伏乞皇上俯賜全覽並祈敕旨施行」　　劉國軒知督、提二人各執己見爭功不睦恐臺灣新附心懷危疑若有一十二宵小從中鼓煽其咎誰歸一面差紅旗官巡輯密布提防一面遣曾蜚同何士隆過澎潮請琅速到臺灣彈壓。琅接軒書即整備船隻令何士隆、曾蜚回覆鄭克塽、劉國軒預接王師。第三十卷施將軍議留臺灣　大清國四海太平
---
　　八月初九日琅拜疏曰「題為恭報微臣先抵臺灣安輯仰祈睿鑑事。竊惟澎湖克捷、臺灣求撫兵民俱己削髮臣業經前後具疏齎繳偽藩鄭克塽降表進上御覽應當候旨欽遵奉行。兼以出征官兵所需糧餉督臣即於六月十一日回省悉皆臣撥船過洋來往載運發給。今各鎮營官兵秋季糧餉過四十餘日倘未運到故未得前去臺灣。如督標所撥付朱天貴等坐趕繪船、雙帆艍船於六月二十二夜內朱興即帶一十三隻徑不請令私自逃回尚有五十一隻配載官兵二千二百五十六名督臣於闡六月十二日差參將洪範、傳宣楊俊功齎咨文到澎湖守侯盡行弔回矣。茲本月初八日偽藩鄭克塽修書差副使何士隆同曾蜚齎送前來偽武平侯劉國軒、偽忠誠伯馮錫范各致書一封到澎湖臣軍前稱說臺灣兵民數十萬恐人心危疑不一事久生端請臣速去安輯。臣立即會同行間各鎮臣酌派各船留守澎湖以為接運糧糈之用臣統率水陸官兵船隻擬於十一日開駕前抵臺灣彈壓暫行安輯將要緊之人先載入內地。仍移咨督、撫或親臨安插、或酌委有司前來料理。仰候敕差戶、兵即臣到時與督、撫二臣商酌安插得宜。臣到臺灣察閱人民土地情形另疏題報。更有請者臣右眼自六月十六日衝擊賊被銃打傷醫治至今兩月有餘猶昏昧未明勉強在軍調度。剿撫之事勾當臣職已盡伏乞俞旨准臣班師回汛調治俯賜睿裁施行為此具本謹密題請旨。」　　十一日琅統吳英、林賢、陳昌、揚嘉瑞陳龍等鎮協營守備配坐船隻從澎湖開駕進發。鄭克塽得何士隆、曾蜚回信知琅將到乃差士隆同禮官鄭斌暨父老綵旗鼓樂坐小船出鹿耳門迎接。克塽率國軒、錫范、繩武、洪磊、何祐、黃良驥等文武俱列隊並番民等齊集海挺恭迎王師。琅等諸船因風輕微至十三日方到。但鹿耳門港路紓迴自相撞衝觸壞船十有餘隻。塽令何祐飛駕快哨引港祐即隨其轉灣處樹青為號樹青以長木堅海底上用樹葉縛之俾駕船者便於觀誌港路出入。今至各港路猶然。方進臺灣登岸劄營。會克塽國軒等歡愛倍加。禁止搔擾百姓士民安堵樂業長不易畝、工不閉肆。與國軒等談竟日夜各恨相見之晚。隨分送克塽、國軒等諸文武官員袍、褂、靴、帽擇吉於十八日薙髮。所有各社土番接踵而至皆悉賞其袍、帽、銀牌及煙、布之類皆欣然踴躍。安插已定。遂恭報入臺灣日期疏曰「題為恭報舟師已抵臺灣投誠官兵急需糧餉伏乞敕旨應給事。緣照臣總統水陸官兵船隻於本年八月十一日自澎湖開駕進發業已題報在案。其澎湖地方臣酌撥水陸官兵共三千員名、大小船三十餘隻留守山海防禦。臣於本月十三日到臺灣鹿耳門。偽藩鄭克塽遣小船前來接引入港偽侯劉國軒、偽伯馮錫范率領各偽文武官員到軍前迎接。急隨於本月十八日削髮臣逐一分發袍、帽、外套、靴全副。其各鄉社百姓以及土番壺漿迎師接踵而至。臣宣佈皇仁酌量給賞銀牌、袍、帽、靴、煙、布疋悉歡欣踴躍。其故明監國魯王世子朱桓呈繳金冊一副同濾溪王朱慈爌、巴東王朱江、樂安王朱濬、舒城王朱、奉南王朱熺、益王宗室朱鎬等亦赴軍前投見。詢稱寧靖王朱術桂聞大師克取澎湖即全家自縊而死。臣就朱慈爌等追取各原受冊印據稱流落多年貧窘銷用見各住草地耕種度活。茲朱桓等宗室數人應載入內地移交督、撫聽其主裁安插。惟臣舟師今抵臺灣細閱港道紆迴地勢窄狹波濤湍息可謂至險至固。臣雖用兵頗能籌度及至此觀看周詳若非皇上威靈遠震未可力鬥取勝也。顧輸誠向化之舉在各偽文武官員悉懷疑畏獨偽侯劉國軒決意傾心以生死聽命於朝廷免貽生靈塗炭。此其人毅然慷慨見機力主歸命遂使我師不用戰攻而得全國其功不少。倘荷皇上寬恩授以爵秩當有可效之才也。又閱土地肥饒出產五穀沃野千里。人民土番雜處甚為稠密。應去應留臣經具疏題講未奉敕旨。仰冀迅賜睿奪俾得欽奉遵行。更有請者臺灣偽官兵聽其歸農者甚多而入伍者亦不少當即暫給糧食以安新附者之心。若承交接管此項糧餉何從以應臣於本年八月初八日承兵即劄付覆奉俞旨其願入伍投誠兵丁著即補經制缺額數內欽遵在案。第查此時額缺零星查補無幾。再四籌維閩、粵、江、浙四省溢設營兵蓋因臺灣負抗、飄突靡常故增添堵禦。今臺灣既平海外可以無患。請就福建內地陣營先行酌量裁撤將所裁溢額之糧餉暫給投誠之兵需可無外費公帑赤移緩就急一時權宜策應之計也。臣一面題請一面挪廢發給。俟凱旋之日應撤應留以聽部議定奪。臣現今出師臺灣船隻來往越過兩重海洋水程遼遠。值茲秋冬北風盛發阻滯難行動經匝月不等非比春夏可以計期而至。伏乞皇上睿鑑迅飭部議或如臣所議裁汰、或應就何項措給敕下督、撫著令作速遵行以應發給投誠兵需庶免懸空矣。茲在臺灣如鹿耳門、大港、隙仔港、馬沙港、蟯港、打狗港、上下淡水等處俱已調撥船兵分佈守禦。臣帶水陸鎮營官兵一半登岸駐劄一半在船。至偽藩鄭克塽、偽侯伯劉國軒、馮錫范等及各眷口應即一併載入內地。緣此時風勁浪狂舟楫難行容俟九月炒風浪稍平即撥載移送督、撫安插。所有偽官印劄、兵民戶口等項繁多一時彙造夫得就緒。俟其造明交繳到臣即具疏齎進。緣係恭報舟師已抵臺灣事理貼黃難盡伏乞皇上俯賜全覽施行謹密題請旨。」　　二十二日施琅奉牲幣祭告成功之廟有曰「自南宏侯入臺臺地始有民居。逮賜姓啟土世為巖疆莫可誰何今琅賴天子威靈將帥之力克有茲土不辭滅國之誅所以忠朝廷而報父兄之職也但琅起卒伍於賜姓有魚水之歡。中間微嫌釀成大戾。琅於賜姓剪為仇敵情猶臣主蘆中窮士義所不為公義私辟如是而已」祭畢淚下。　　二十三日琅率吳英、國軒等踏勘南北二路見其山川峭峻、土地膏腴茂林修竹人煙輻輳且番民雜處耕種實海外之雄鎮。若棄而不守則將來不但宵小竊據亦必為紅毛所圖其貽害地力又不僅吾閩一省。自當請留以作邊海屏藩。二十六日琅回。二十八日即將朱桓等諸宗屋撥船載過廈門咨交督、撫安插。　　九月初一日國軒面琅請曰「臺灣業已安平交公料理。軒豈可久居於此以生外議宜單騎進京陛見生死付之朝廷。」琅是之即撥船與之。初六日國軒辭克塽、錫范等先渡海。至省見啟聖、金鋐馳驛進京。琅一面發還各省難民又撥船護送鄭克塽、馮錫范、洪磊、陳繩武、劉國昌、何祐、林陞、李茂等諸文武眷口過廈聽啟望安插。國軒至京陛見聖祖大悅即授為天津衛總兵。迨鄭克塽、馮錫范到京陛見授克塽正黃旗漢軍公、錫范正白旗漢軍伯賜第宅居京師。　　十一月琅見諸凡業已就緒遂將臺灣地方交吳英總統把守。二十二日班師。至澎湖巡視調理。二十五日親祭陣亡諸將士。二十六日開船是夜放洋。二十七日。午刻到廈門。　　十二月初一日琅往福省與部堂蘇督、撫會議臺灣棄留。眾以留恐無益棄虞有害各議不一。琅遂決意主留題疏曰「題為恭陳臺灣棄留之利害仰祈睿鑒裁奪事。竊照臺灣地力北連吳會南接粵嶠延表數千里山川峻峭港道紆迴乃江、浙、閩、粵四省之左護。隔離澎湖一大洋水路三更餘遙。查明季設水澎標於登門所出汛至澎湖而止水道亦有七更餘遙。臺灣一地原為化外土番雜處未入版圖也然其時中國之民潛至生聚於其間者已不下萬人。鄭芝龍為海寇時以為巢穴。及崇禎元年芝龍就撫將此地稅與紅毛為互而之所。紅毛遂聯絡土番撫納內地人民成一海外之國漸作邊患。至順治十八年為海逆鄭成功所踞紳集亡命挾誘土番荼毒海疆窺伺南北侵犯江、浙。傳及其孫克塽六十餘年無時不厪宸衷。臣奉旨徵討親歷其地備見野沃土膏物產利溥耕桑並捐漁鹽滋生滿山皆屬茂林遍處俱植修竹硫磺、水藤糖蔗、鹿皮以及口切日用之需無所不有。向之所少者布帛耳茲則木棉盛出經織不乏。且舟帆四達絲縷踵至飭禁雖嚴終難杜絕。實肥饒之區險阻之域。逆孽乃一旦凜天威、懷聖德納土歸命此誠天以未闢之方輿資皇上東南之保障永絕邊海之禍豈人力所能致哉夫地方既入版圖土番、人民皆屬赤子善後之計尤宜周詳此地若棄為荒陬復置度外則今臺灣人居稠密戶口繁息農、工、商、賈一行徙棄安土重遷失業流離殊費經營實非良策況以有限之船渡無限之民非閱數年難以報竣。使渡載不盡苟且塞責則該地之深山窮谷竄伏潛匿者實繁有徒和同土番從而嘯聚假以內地之逃軍閃民急則走險糾黨為祟造舟製器剽掠濱海。此所謂藉寇兵而齎盜糧固昭然較著者。甚至此地原為紅毛聚處無時不在涎貪亦必乘隙以圖。一為紅毛所有則彼性狡黠所到之處善能鼓惑人心重以夾板船隻精壯堅大從來海外所不敵。未有土地可以托足尚無伎倆若再得此地數千里之膏腴復附依泊必倡合黨夥窺竊邊場逼近門庭。此乃種禍後來沿海諸省斷難晏然無虞。爾時復動師遠征兩涉大洋汪波不測恐未易再建成效。如僅守澎湖而棄臺灣則孤懸海中土地單薄界於臺灣、遠隔金廈豈不受制於彼而能一朝居哉是守臺灣即所以固澎湖也。臺灣澎湖一守兼之沿邊水師汛防嚴密各相犄角聲氣關通應援易及可以寧息。況昔日鄭逆之所以得負抗逋誅者以臺灣為老巢、以澎湖為門戶四通八達游移肆虐任其所之我之舟師往來有阻。今地方既為我得在在官兵星羅碁布風期順利片帆可至雖有奸萌不敢復發。臣業與即臣蘇拜、撫臣金鎔等會議之中部臣、撫臣以未履其地未敢造次臣閱歷周詳不敢遽議輕棄者也。伏思皇上建極以來仁風遐揚、威聲遠播四海賓貢、萬國咸寧日月所照霜露所墜凡有血氣莫不臣服以斯方拓之土奚難設守以為東南之藩籬且海氛既靖內地溢設之官兵盡可陸續汰減以之分防臺灣、澎湖兩處。臺灣設總兵一員、水師副將一員、陸師參將二員、兵八千名澎湖設水師副將一員、兵二千名。通共計兵一萬名足以固守又無添兵增餉之費。其防守總兵、副將、參、遊等官定以三年或二年轉陞內地無致久任永為成例。在我皇上優爵重祿推心置腹大小將弁誰不勉勵竭忠然當此地方初闢該地正賦。雜餉殊宜觸豁。現在一萬之兵食權行全給三年後開徵可以佐需。抑且寓兵於農亦能濟用可以減省無庸盡資內地之轉輸也。蓋籌天下之形勢必求萬全。臺灣雖屬外島實關四省之要害。勿謂彼中耕種猶能少資兵食固當議留即為不毛荒塽必藉內地輓轉運輸亦斷斷乎其不可棄惟棄留之際利害攸關恐有知而不言之憊。如我朝兵力比於前代何等強盛當時封疆大臣無經國遠猷矢志圖賊狃於日前苟安為計遷五省邊地以避寇患致賊勢愈熾而生民顛沛。往事不臧延禍及今重遺朝廷宵旰之憂。臣仰荷皇恩天高地厚行年六十有餘衰老餘生頻虞報稱末由。熟虞該地形勢而不敢不言。蓋臣今日知而不言至後世萬乾滋蔓難圖竊恐皇上責臣以緘默之罪臣又焉所自逭故當此地方削平定計去留莫敢擔承臣思棄之必釀成大禍留之誠永固邊圉。會議之際臣雖諄諄極道。難盡其辭。在部臣、撫臣等耳目未經又不能盡悉其概。是以臣於會議具疏之外不避冒瀆以其利害日行詳細披陳。但事關朝廷封疆重大棄留出自乾斷外臺灣地圖一張。附馬塘遞進御覽。綠係備陳臺灣去留事宜貼黃難盡伏乞皇上睿鑑全覽施行」聖祖覽琅疏下部議。議臺灣偽為承天府、萬年州、天興州今改為臺灣府轄三縣以附郭為臺灣縣南路為鳳山縣、北路為諸羅縣一本作「令改為嘉義縣又於淡水增設彰化一縣」。仍設道官一員兼轄區門地方又在於一萬額制兵內撥出五百多名、守備一員轄之為遭標。其營制陞轉額設悉依施琅所議。議上奉旨「依議。」遂收入版圖設置學官教化永為海外文物富饒之邦矣東旭詩曰新闢天南海外方人民安堵不須忙雨順風調昇平福一統山河帝祚長附紀廈門鼓浪嶼當於萬曆甲辰三月初十日雷震一石其文曰「草雞夜鳴長耳太尾。銜鼠乾頭拍水而起。殺人如麻血成海水。揚眉於東傾陷馬耳。生女滅雞十倍相倚。志在四力一人也爾。庚小熙皡太平伊始。」當時人多不解其意。今事後方覺其『蕇雞夜嗚長耳大尾』湊來是鄭字應在鄭芝龍也。『街鼠乾頭』天干之頭是甲、銜鼠是子成功是甲子年生也。『拍水而起』是應成功之踞金寺廈。『殺人如麻血成海水』是應成功之征戰害民。『揚眉於東』是應成功之踞臺灣。『傾陷馬耳』是應『馮』字言馮錫范專權。『生女滅難十倍相倚』『十倍』為『兆』、『生女』合成『姚』字應在脫啟聖。『志在四方一人也爾』合之為『施』應施琅也。『庚小熙皡』庚小為『康』字應在康熙癸亥年之平山海為一。而『太平伊始』實賴姚、施二人之功。觀比可見沿海遭劫數十年者莫非天也人復何撼焉余甲子仲冬至臺灣曾有一律曰霸氣已消王氣興荒夷圖入版圖名升沉有數子戈息禮樂無私教化行。月冷雄魂應墜淚史香弔鬼豈虛聲。看來世事皆前定白日寒雲不勝情弔鬼指寧靖王。
